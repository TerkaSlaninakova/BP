Zleteli orly z Tatry, tiahnu na podolia,
ponad vysoké hory, ponad rovné polia,
preleteli cez Dunaj, cez tú šíru vodu,
sadli tam za pomedzím slovenského rodu.

Duní Dunaj a luna za lunou sa valí
nad ním svieti pevný hrad na vysokom bralí.
Pod tým hradom Riman—cár zastal si táborom
belia sa rady šiatrov ďalekým priestorom.

Pokraj táboru sedí cár na zlatom stolci,
okol neho cárska stráž, tuhí to paholci,
a pred cárom družina neveliká stojí
sú to cudzí víťazi, každý v jasnej zbroji.
Pobelavé kaderie šije im obtáča,
modré ich oči bystro v okolo si páča.

Rastom sú ako jedle, pevní ako skala,
zdalo by sa ti, že ich jedna mater mala.
Krásna zem jej končiny valný Dunaj vlaží,
a Tatra skalnou hradbou okol nej sa väží

Tá zem, tie pyšné hory, tie žírne moravy
to vlasť ich, to kolíska dávna synov slávy.
Slovenský rod ich poslal, zo slávneho snemu,
aby išli s pozdravom k cárovi rímskemu.
Oni čelom nebijú, do nôh nepadajú
taká otroč neznáma slovenskému kraju,
lež božie dary nesú, chlieb a soľ, cárovi
a smelými sa jemu primlúvajú slovy
„Národ slovenský, kňazstvo i staršina naša,
kroz nás ti, slávny cáre! svoj pozdrav prináša.

Zem tá, na ktorú kročiť mieni tvoja noha,
to je zem naša, daná Slovänom od Boha.
Pozri tu jej končiny valný Dunaj vlaží,
tam Tatra skalnou hradbou okol nej sa väží.
A zem to požehnaná! Chvála Bohu z neba,
máme pri vernej práci voždy svoj kus chleba.
Zvyk náš je nie napadať cudzie vlasti zbojom
Slovän na svojom seje, i žne len na svojom,
cudzie nežiada. Ale keď na naše dvere
zaklope ruka cudzia v úprimnej dôvere
kto je, ten je, či je on zblíza, či zďaleka
Vo dne, v noci na stole dar boží ho čaká.

Pravda, bohy vydaná, káže nám Slovänom
pána mať je neprávosť a väčšia byť pánom.
A človek nad človeka u nás nemá práva
sväté naše heslo je Sloboda a sláva!
Neraz krásnu vlasť našu vrah napadol divý
na púšť obrátili sa bujné naše nivy,
mestá ľahli popolom a ľud náš úbohý,
bitý biedami, cudzím dostal sa pod nohy.

Bláhal už víťaz pyšný, že si bude pásti
vôľu svoju naveky po slovänskej vlasti,
a žiť z našich mozoľov ale bláhal darmo!
Dal nám Boh zas dobrý deň, zlomili sme jarmo.
A tí, krutým železom čo nad nami vládli,
kdeže sú? My stojíme, ale oni padli.

Lebo veky to svedčia vo knihách osudu
tak stojí napísané o slovänskom ľudu
Zem, ktorú v údel dali Slovänom nebesá,
tá zem hrobom každému vrahovi stane sa.

Nuž, povedzže nám, cáre! mocná ruka tvoja
čože nám nesie či meč, či vetvu pokoja?
S mečom ak ideš cáre! meče máme i my,
a poznáš, že narábať dobre vieme s nimi,
ak s pokojom pozdrav ťa pán neba i zeme,
lepšie, ako ťa my tu pozdraviť umieme.

Tieto dary božie sú priazne našej znaky,
z ďaky ti ich dávame ber ich aj ty z ďaky.“
Nevzal cár božie dary, z jeho mračnej tvári
urazená sa pýcha ľútnym hnevom žiari.
A zo stolca zlatého takovým sa heslom
ozvali ústa jeho ku slovänským poslom

„Mocný pán, ktorému boh celú zem podnožil
a osudy národov v ruku jeho vložil
ten pán velí Slovänia! pozrite po svete
medzi národy jeho či jeden nájdete,
ktorý by putá minul abo nezahynul,
akže oproti Rímu prápor svoj rozvinul.

Skloníte šije i vy. Tie krásne roviny,
túto zem vašich dedov dostane ľud iný.
A spurnÉ rody vaše pôjdu Rímu slúžiť,
strážiť nám naše stáda, polia naše plúžiť.
A junač vašu k mojim junákom pripojím,
a z nej krajinám rímskym obranu pristrojím.

A kto sa proti mojim rozkazom postaví,
beda mu! ten sám sebe záhubu pripraví.
Vedzte, že som pán Rímu, a Rím je pán svetu
To moja cárska vôľa, to vám na odvetu.“

Hriema pyšný cár, hriema zo stolca zlatého,
lenže Slovän nejde sa ľakať pýchy jeho.
Hoj, rozovrela tá krv slovänská divoko,
a junák ti cárovi pozrel okom v oko,
a z oka ti mu božia zablysla sa strela,
ruka sa napružila a na zbroj udrela,
a jedným veľkým citom srdcia im zahrali,
a jeden strašný ohlas ústa im vydali

„Mor ho!“ kríkla družina slovänská odrazu
a meč zasvietil v pästi každému víťazu
„Mor ho!“ kríkla a razom na cára sa metá
To ti na rímsku pýchu slovänská odveta.
No, dokáž teraz, či máš toľko sily v meči,
koľko pýchy vo tvojej, cáre, bolo reči.

Ale ten nie! zbroje sa bojí podlá duša
a tu ti o slobodu dobrý ľud pokúša.
Skočil medzi stráž svoju cár bledý od strachu
a zlatý jeho stolec už sa váľa v prachu,
a mečom za ním Slovän cestu si preráža
a junák za junákom padá cárska stráža.

Zasurmili surmity, volajú do zbroje
povstal tábor, do šíkov zvíjajú sa voje,
a voj za vojom divým útokom ta letí,
kde boj na cára bijú tie slovänské deti.

Husté prachu kúdoly po poli valia sa,
zem dupotom a nebo rykom sa otriasa.
A tá naša rodinka, tá slovänská čata,
už vám je zôkol—vôkol od vrahov obstatá.

Sto mečov sa každému nado hlavou blyští,
lež Slovän nečítava vrahov na bojišti,
ale morí. Hoj, mor ho! detvo môjho rodu,
kto kradmou rukou siahne na tvoju slobodu
a čo i tam dušu dáš v tom boji divokom
Mor ty len, a voľ nebyť, ako byť otrokom.

Zúri boj a našina stala si dokola
to vie, že premoc rímsku jej moc nepredolá
lež, brať moja, ak už len padnúť mi máš v boji,
to že mi padni, ako víťazom pristojí.

A môj Slovän ešte raz bystré hodil zraky
ponad tie šíre rovne, na kraj svoj ďaleký.
Tam na tých horách sivé mihajú sa väže,
čo strežú slovenského národa čierťaže.

Svätoháj, stovekými zelený lipami,
v tajné tam lono túli bohov jeho chrámy.
A nad riekou biely dom, v ňom jeho rod milý,
a v čistom poli dedov posvätné mohyly
dedov, ktorých niekdy ľud radievali rady,
ktorých meč divých vrahov odrážal nápady.
Ich popoly dávno už čierna zem tam kryje,
ale ich meno posiaľ v piesni ľudu žije.

A sláva zašlých vekov junáka oviala,
a duša jeho svätým ohňom splápolala,
a meč v jeho pravici strašnejšie sa zvíja,
bleskom blýska na vraha, hromom ho zabíja.
Praštia zlomené raty, bité štíty zvonia
a pyšné prilby rímske do prachu sa ronia.

Hynú i naši, hynú, ale sťa víťazi!
Žiadna rana zvuk bôľu z úst im nevyrazí,
vďačne lejú vernú krv po osudnom poli
oj, veď padnúť za národ oj, veď to nebolí!

A boj pomaly tíchne strašná búry sila
divým svojím zúrením sama sa zničila.
— A kde naši, čo bili ten Rím svetovládny,
lebo koval úmysel na Slovänstvo zradný
Kde naši? Hojže, Tatro, jasných orlov mati!
Nikdy sa ti tá tvoja detva už nevráti.

Páč! Nad valným Dunajom krvavô pobrežia
tam ti tvoji synovia povraždení ležia.
Neostal, ani kto by tú zvesť niesol bratom
Bratia vám za česť rodu padli v boji svätom.
Lež každý na junáckej spočíva posteli,
na kope vrahov, zbitých od jeho oceli.
Už nežije, a ešte hrozí tá tvár bledá,
tá ruka zmeravená meč odjať si nedá.

A cár s okom sklopeným na bojišti stojí
A čo? Azda tých padlých Slovänov sa bojí?
Nie, lež bezdušné svojich hromady tam vidí
a zo svojho víťazstva radovať sa stydí.
No zahyň, studom večným zahyň, podlá duša,
čo o slobodu dobrý ľud môj mi pokúša.

Lež večná meno toho nech ovenčí sláva,
kto seba v obeť svätú za svoj národ dáva.
A ty mor ho! hoj mor ho! detvo môjho rodu,
kto kradmou rukou siahne na tvoju slobodu,
a čo i tam dušu dáš v tom boji divokom
Mor ty len, a voľ nebyť, ako byť otrokom.

Ja sladké túžby, túžby po kráse
spievam peknotou nadšený,
a v tomto duše mojej ohlase
svet môj je celý zavrený,
z výsosti Tatier ona mi svieti,
ona mi z ohňov nebeských letí,
ona mi svety pohýna,
ona mi kýva zo sto životov
No centrom, živlom, nebom, jednotou
krás mojich moja Marína!

Ako vy, Tatry, keď oblak zlatý
na hory svoje hodíte
tak ona duchom svojím mi šatí
tône v života úsvite.
Ako vy tamhor’, božie plamene,
svetiel ste žriedla, fakle, korene
ona blesk myšlienky mojej!
Ako vy, večné svetov zákony,
harmónij božích čarovné tóny
tak tá mne os, zenit, kolej!

Jestli sa city moje rozlejú
po srdciach v Tatrách žijúcich,
jestli ohlasy moje zavejú
kradmo do časov budúcich
rodáci mojej duše, krajiny!
objímte obraz mojej Maríny
ľúbosťou svätých predmetov,
toho, čo spieva krásy dejiny,
nejali Lady rozmaríny,
on ľúbi ľúbosť všesvetov.

Krása je modla, ktorú rád vzýva
sám ten, čo tvorí čudesá,
na ňu sa s bradou odvislou díva
rab z divých brehov Gangesa
Tam sa ti zjaví v Madony zrakoch,
tam v rozváľaných nebom oblakoch,
tam ti znie v Záboja spevoch,
tam ti ju stvorí dlátko Canóvy,
tam blýska z hrsti Paromovi,
tam búri v morských výlevoch!

Nespievaj potom krásy velebu,
keď sa raz ku nej rozženieš,
zapri najvyššiu srdca potrebu,
so svetom svojím skamenieš!
Skamenieš? Ba nie! keď anjel devy
nezdúchne z teba zemskosti plevy,
čo vzývaš nad okruch chleba!
Nie! keď ťa sláva tá neočarí,
čo svitá z mojej Maríny tvári
znivočíš aj svet aj seba!

Ohlasov týchto zvon neodkliaty
zo slona tvorí komára,
hlasov mohutných ohlas až piaty,
žobrák na prahu mocnára!
Ako keď vetrík v hradbách Devína
v šume slabučkom deje spomína,
ktoré má hromom hrmievať
tak spevy tieto boja sa sveta,
že im svedomie slabé rozmetá,
ale nemožno nespievať!

Z oblakov? Z veže zvoní hodina
Čo zvoní? Nie pohrab smutný?
Čo zvoní? Či k poctám Hospodina?
Čo zvoní? Požiar ukrutný?
Čas zvoní! Volá bližšie deň súdny,
v ktorom zanikne svet svetov bludný.
Nuž zvoň! až hlas tvoj pokonný
zabije sa v bralách večnosti,
a v hlasoch mrúcich konečnosti
časov na pohrab zazvoní!

Dolinou tmavou pokoj si chodí,
pokoj smrť je, tma smrti stín
Príroda spí, nebom sa brodí
duch, blahého života syn
Večerná, smutná hodina zvoní,
a dieťa hodín v spánok sa kloní,
ale večný nemretia syn
z očí smrteľných spanie vyháňa,
a vo večného zorách svitania
lieta svätým poľom vidín.

Tajdite, noci! svet mi odstrite,
svet môj jasný haní mraky!
Slzu ostatnú bárs vycedíte,
slepé ste vy, moje zraky!
Čo tie tmy kryjú? Tône osudov,
čo tajné zrakom? Rodina bludov,
no, ležte! Nad vás vysoko,
v svetlá tie svetiel, bleskov zákony,
a nad prírody mŕtvej opony
vzlietlo duše mojej oko!

Nestojte nohy! choďte horami
v ľúbosti géniou snemy!
Aj nocou rád bych byť medzi vami,
hory Sitna, tak milé mi!
Nechcú ísť nohy tá tma ich spína?
No, veď nohy sú zeme rodina
Nuž stojte, kostí nosidlá!
Ale ty, posol mladistvej duši,
let tvoj závoje mrakov rozruší,
srdce, ty choď, ty máš krídla!

A prsmi môjmi znejú tíšiny
večerné v súzvukoch tajných,
v súzvukoch tajných znejú hodiny
ľúbostí tých nebodajných
Ale žiaľ, podlosť zvon sveta bije
v tie nebies ihry a harmónie
tak uspi ma, ty noc divá!
Veď je to kliatba ľudskej záhuby,
že mámenie a zem svoju ľúbi
nech cit nebo aspoň sníva!

Keď zvona hlasy z veže scendžali,
dolinu tichosť obstala,
svetlá nebeské hrať sa začali,
príroda celá zaspala
a duši peknej pokoj sa zjavil,
že čas mohutný hrmot zastavil
podlostí ľudských rozbroja.
Ale ľudských je osud to duší,
že šťastie samo seba sa ruší
a niet v pokoji pokoja.

Zakvitlé vŕby milo dýchajú
vône večernej čerstvoty,
blízke obloky dnu ich volajú
do devy peknej samoty,
tam ona stojí nad tichou strunou,
hľadí do svetlých nebies čalúnov
cez biele okna záclony
Vtom pekné údy k sedadlu skloní,
ľúbezná struna čisto zazvoní,
hlas jej sa hne medzi tóny

„Tam nad Sitnom hviezda letí,
na krídlach sa nesie zlatých,
neleť v kraje zemských detí,
sestra, zo zafírov svätých!
Zlúpi ťa svet z tých bohatých
bleskov tvojej vyššej slávy,
v prachoch svojich čiernošatých
nebeský tvoj cit zadlávi!“

„Spalo dievča, sladko spalo,
nevinnosť ho kolísala,
spalo, ešte keď aj vstalo,
noc mu vo snách žitia dala
Spala deva, spala málo,
obraz jeden ju zobudil,
srdce v túžbach zaplakalo,
cit sa do nej cudzí vlúdil.“

„Jak vy, moje milé kvety,
jak vy deň a noc som žila,
jak vy neznala som svety,
jak vy pre nič netúžila!
Ruža, tys’ sa rosou zmyla,
že ti slnce tôňa cloní
túžba cit môj zaclonila,
preto zrak môj slzy roní.“

„Slzy roní, lež nie zato,
dušu túžba že zajala,
oči moje, moje zlato
za sväté bych túžby dala
Oko slzou je zaliato,
že tu láska času slúži,
preto plačem, že zem táto
túži len túži a túži!“

Súzvuky pozdné ešte šumeli
svetlom priestrannej svetlici,
okrúhlej dlane prsty zastreli
ružovú ľúbosť na líci
A starostlivá, biela pravica
zbehne náhlivo z vábneho líca
ta, kde si srdce ustlalo,
a s podivením ruka cítila,
že šumná deva srdce stratila,
a cudzie tam sa hýbalo.

A ruka pravá bystro hovorí
V žilách som svojich zbadala,
že srdce druhé tuto si dvorí
Ja som ti právo to dala?
A srdce Nevieš, priateľka milá,
že pani tvoja mi dovolila
v susedstve tvojom prebývať?
Ale vieš ty to, srdce neznané,
že komu panej srdce je dané,
ten mňa si tiež má dobývať.

A srdce zase Nie tak, premilá!
Priateľstvo tys’ mi povinná,
za paniu teba nepostavila
nad srdcom šumná Marína
Pozdraviť ti ma ona vo troje,
a nie takéto hádky, rozbroje
so mnou začínať kázala.
Ruka začúchla, pravdu uznala,
večnú mu vernosť zaprisahala
a vrúcne srdce objala.

Ihla, uvoľň havranie vlasy,
striebrom neviaž ich voľný let,
reťaz zlatá, zamračila si
ľalíj hrdla snehový kvet,
diamant prsta, načo ty svietiš,
kde svet iskier oko tvorí?
Granát chladný, čo k prsiam letíš,
kde posvätný plameň horí?
Náramnice, putá zlaté,
buďte z pekných ramien sňaté!

Ihla, zostaň pamiatka milá
ostrej lásky, čo ma ranila,
reťaz, viaž tie hrdla ctnoty,
ty zlatý obraz jednoty,
diamant, keď noc v svety kročí,
ty svieť mi miesto jej očí,
ty studený granát, ochladzuj tie hnevy,
čo proti mne horia v ňadrách drahej devy,
náramnice zlaté, načo by vás sňala,
keď slobodu svoju otrokovi dala!

Ty noc vážna, ty noc tichá,
kráľovná ty nebeských snov!
Ty čuješ, keď slávik vzdychá
žalobný žiaľ svojich tónov
Daj mi byť snom, čo raje tvorí,
byť pokojom, čo strasti borí,
keď tieň tvoj svety otočí!
Tam sa k duši jej nachýlim,
k tým krajinám srdca milým,
keď zastrie blesk hviezdnych očí!

A keď zas svetlo rannej zory
osvieti tvár tú nebeskú,
ja tam budem, kde ľúbosť horí
v hviezdnych očí jasnom blesku.
A potom zlietnem útlym letom
k ľaliových ňadier svetom,
spočiniem na ich dolinách
a hľadieť chcem na tie kryštály,
čo v bleskoch zlatých pozostali
na hviezdnych očú výšinách.

Rozhodnúť už mal čas po dňa strane
zápas s mračnami nočnými,
už veštci z pántov kričia o ráne
hrdlami aj storakými
Ja vstanem, záhradka malá
aby mi vôní čerstvých podala,
vábivo na mňa volala,
tam stanem, zrak na východ obrátim
Ah, čo? príroda s zorením zlatým
do jej obloka zastala!

Oči si premniem, bližšie prikročím,
a čo sa zrakom zjavilo?
To dievča proti obloku zočím,
kde pekné údy zložilo
Hlava jej mäkkej na rúčke leží,
od pŕs čarovných v záhyboch beží
šata jak obnovec biela
a nad ňou vidím, ako na stráži,
chvieť sa v slnečnom oslavy kráži
z krás jej vstalého anjela!

„Ustúp!“ on hlasom hromu ma bije,
„jak smieš sa blížiť ku kráse,
keď ona v chvíľkach tajomných žije
len sebe, v pokoja čase?
Sám ja mám právo v čas tento sladký
dívať sa na tvár panenskej matky,
keď dýcha si v snách zavitá!“
Odpusť, ja nechcem právo pokoja
rušiť, bárs ona priateľka moja
ale mne z tvári jej svitá.

Ustúpim, ale pamiatka moja
naveky si to spomína,
aký je vo tmách anjel pokoja,
aká je vo snách Marína
Očiam som vlastným nedal verenia,
či blud to, či zveličenia
sklá mi kto na nos pripína?
Sláva cheruba tak ju obstala,
že sa po tvári rozoznať dala
mladá dráženiec rodina.

Pavučinky sa štyri vykradli
spod snežnej čipky na čelo,
dve z týchto vláken ústa obsadli,
dvoje z nich k hrdlu zletelo
Kto by pomyslel, že bôžik lásky
sem i tam tieto hodvábne vlásky
po poli krásy rozkládol?
On ti ich zvábil z výšin ich vlasti
a po nich z ňadier ku žriedlam slasti
znachor ten sa ti vypriadol!

A po jej líci, čo za zlé malo
tomu, čo sultánsky si driemalo
na mäkkých ruky perinách
po líca toho ružovom sádku
blesky zôr ranných lietali,
akoby deti v Sitna dolinách
v zháňaní bystrom, v líp starých chládku
o drevnú blšku sa hrali
lebo jak šarvanci, keď pásajú voly,
za letačkou jastria v zakvitnutom poli.

Jakby siroty v žiaľoch plakali
kvety na hrobe otcovom
tak pod jej čelom dva riadky stáli
vláskov v odeve smútkovom.
Čože tie smútia? Hádam závidia
tým dlhým, ktoré vylíhať vidia
najkrajším okolím tela?
Ach, nie! Radosti noc im pokradla,
keď jej oči, im milé zrkadlá,
ich túžbam napriek zastrela.

A ich sa žiaľom ako posmieval
úsmech kto mu vie príčinu?
Hádam satirkou vo snách previeval
kús’ pošvábenú dievčinu,
alebo spiacim citom ho tajný
kýs’ pohľad v pekné ľúbosti krajny
na rty ružové vylúdil
Dosť na tom, do snov márnivých kraja,
chudák, nevediac cestu do raja,
úsmešok tento zablúdil.

Oj, mocná si ty, moja predrahá,
aj v slabých chvíľkach polžitia!
A krásy tieto kto popremáha,
keď celým životom schytia?
Ale hádku mi sama vysvetli
čo za zázraky v tebe sa stretli?
Či spíš aj vo dne v očiach jasnosti?
Či nespíš očma v tmách zavrenýma?
Či nespíš, keď ťa sníček objíma?
Či spíš sen večný mladosti?

Odstri už raz, odstri, Marína,
ňadier milých tajomný chrám!
Mramorná socha sa pohýna,
keď toľkým k nej hlasom volám!
Ale, čo div? či hviezdy krásu
slabučký šum zemského hlasu
na púšť sveta dol’ uprosí?
Ale vyznaj, či blesk zornici
smrtnú bledosť na ruže líci
slzou lásky neporosí?

Víchrice strašné sa rozlietli
nad mladistvým nebom mojím,
so snom sa zraky moje stretli,
zdúchli svetlá bránam svojim,
a pred oči nespiacich citov,
s podobou strašnou, nezakrytou
obrazy divé zastali
Vtom duch nádeje krásnej sa zjaví
v anjelskom svetle tvojej postavy
a šelmy hroziť prestali.

Čo je nádeja? Blesk mámivý,
nešťastných dňov neverný syn,
nepriate! biednych milostivý,
šťastných hodín ďaleký stín
On túžbu, matku vlastnú, zbije,
kolísku v srdci si rozvije,
v srdci aj hrob si vyryje,
v plameni vlastnom potom zhorí
hradby pekla síce zborí,
ale nebo neotvorí.

Vytrhni obraz môj z pamäti,
zdus každé ľúbosti hnutie,
roztrhaj mojich citov kvety,
hoď v najhlbšie zabudnutie,
aj spevov týchto bledé stíny
zruš, drahá! ale cherubíni
nevyrvú z duše teba mi!
A čo bys’ svetmi zutekala,
čo bys’ za svety mňa zahnala,
všade stanú lásky chrámy!

Marína moja! sveta búrov
duch môj tichý sa nebojí,
vulkánskych sa neľakne kúrov,
nezľakne krvavej zbroji,
svedomie čisté svetov plameň
čaká pokojne v ten hromov deň,
pokoj môj v hrobe nezhynie
No môžu strhnúť svet môj celý
jedného slova hrozné strely,
slova toho z úst tvojich „Nie!“

Srdce tvrdé pokojne hľadí
na rozmliaždený pätou kvet,
v duši divej sa neusadí
citov nežných milostný svet
Ale ty, drahá, kvet dobroty,
mohla bys’ vidieť trápnej psoty
v horkých slzách spálenú tvár?
Mohla bys’ podať duši vernej
naplnený otravy čiernej
rozlúčenia strašný pohár?

„Nie!“ Ha, milostný ten hlas
zamkýna žiaľ v pekla hroby,
a vedie búrkou žitia nás
v blažené života doby!
Nie, neustúpi lásky sila
lichotným sveta nádejam!
Nie, čo by zem sa v priepasť skryla,
nezvráti svet ľúbosti nám
Nie, nič mi zloba neškodila,
keď teba, drahá, teba mám!

Možno mi tvojich úst sa odrieknuť,
možno mi ruku nedostať,
možno mi v diaľky žiaľne utieknuť,
možno mi nemilým ostať,
možno mi ústam smädom umierať,
možno mi žialiť v samote,
možno mi život v púšťach zavierať,
možno mi nežiť v živote,
možno mi seba samého zhubiť
nemožno mi ťa neľúbiť!

Verte mi, verte, krajania moji,
vy, žitia môjho priatelia!
Pravda je, v mojich slovách čo stojí,
verní sa večne o pravdu delia
Báječným tváram mojich výrazov,
zázračným farbám mojich obrazov
vieru nedajte udusiť,
v božských kolískach divy sa rodia,
božskosť nám ony z neba privodia
uverte, keď chcete skúsiť!

V krajoch velebných slovo božskosti
v jednej sa výšine javí,
v podobe tejto hlasy veľkosti
poddaným dolinám vraví
Beda, kto v mori vidí len vodu,
kto nepočuje nemú prírodu,
kto v skalách vidí len skaly!
Zázrak je nemú počuť prírodu?
Dosť ráz ste sa vy, myšlienky rodu,
slepými zrakmi dívali!

V krajoch velebných slovo božskosti
v jednej sa výšine javí,
v podobe tejto hlasy veľkosti
poddaným dolinám vraví
Výšavu túto ozrutné bralá
kto zná, kde moc tie masy nabrala
ako balvany obstáli,
a hrôzy tých skál s ich strašnou nocou
od dávnych našich praprapraotcov
priezvisko Sitna dostali.

Bol ten vrch kedys’ peklom, či sitnom
bludným pohanským rodinám,
teraz, v století hladnom a sýtnom,
ničím je svojim dolinám.
Čas ešte príde, kde dušiam zemským
Sitno sa stane vrchom diabelským
a krvou čiernou sa spení,
čas ešte príde, že dušiam svätým
Sitno sa stane hradom odkliatym
a meno v „Nebo“ premení!

Teutónska závisť, blud krivooký
Sitnu česť jeho odobral,
vrch neďaleký, bárs aj vysoký,
meno „Paradís“ vyžobral
No na vrch tento, na vrch severa,
modliť sa chodí nábožná viera,
za vrch ten prosiť hnev boží,
severné vetry večne doň dujú,
odniesť ho na juh sa usilujú,
viera tie hory preloží!

A slávy tejto už okamženia
nadšenosť moja videla,
keď ľúbosť moja moje túženia
na hory tieto letela,
letela, stála, do milých krajov,
do mesta, záhrad, do lúk, do hájov
s dvojakou túžbou hľadela
Hľadela, k skalám vrátila zraky,
tu nesmrtného ducha zázraky!
v podobe obra zazrela.

Ani neverím, musí byť ona
kňažnou tých vyšších bytostí,
ktoré nám tajná kryje opona
v prijasných svetlách večnosti
Lebo tak mi je pri nej bezmiestno,
hneď nebosladko, hneď zas bolestno,
nemožno na ňu sa dívať!
Každú myšlienku v anjela mení!
a sám som ešte nezjednotený,
či ju mám ľúbiť, či vzývať?

A duch ten stojí, na mňa sa díva,
ja stojím, hľadím na neho
Ale on nebol, jak zlý duch býva,
moc mal on čohos’ milého
Kto si? Mňa ľúbosť tvoja zrodila
a krása mi za dojku slúžila,
veky ma k zrade nepohli.
Skríknem Bohyňa si ty vernosti!
Nôh mojich divom prejaté kosti
nevdojak k prachu sa zohli.

Tak duše vlastnej velebím dcéru,
zrazu svet zmizne okolo
zrazu zas svitne kto mi dá vieru?
Skál Sitna tam už nebolo!
Pohronské nivy sa usmievali
očiam hladovým, tieto hľadali,
kde sa bohyňa podela?
Vtom sa zas ona dôstojne zjaví,
zázračnej knihu mi veličavy
na kvetnú dlažbu prestrela.

Prestrela, potom pri mne zastala,
neišla slova hovoriť
Tvár moja bytnosť túto vzývala,
ruka šla knihu otvoriť.
Čo je to? Či al-korán Arabov,
či svet magický snáď Barkochabov,
či deje svetovíťazov?
Rozhodím ťažké, zlaté zápony,
a kŕdeľ sa mi pekných odcloní
Rafaelovských obrazov!

Odhalím prvý. Kde nápis? Žiadny!
Ach, aká driečna mladucha!
Jahody zbiera, trhá kvet vnadný
škoda, že tôňa bez ducha!
Ona si sedí, zobká jahody,
do vienkov viaže kvetov slobody,
na rtoch nevinné tíšiny
Bez ducha? Pozri pekný mier čela,
zornicou peknou tichosť vyzrela
Ona? ani tieň Maríny!

Preč! Odstriem druhý. Oj, si velebný
oceán v svätej tíšine!
Jak sa uzerá breh ten malebný
v mohutnej tvojej hladine!
Rukami diaľku objíma mora
na brehu socha z bielo-mramora
Socha? Nie, nadšená deva!
Ba anjel letkom prachu sa tknúci,
oči blesk, ústa plameň horúci
Oj, krajšie ona túžieva!

Tretí. To Vlasta v hradbách Devína?
Srdením líca jej horia,
kušu si tuho, hnevno napína,
už zraky jej strašne moria!
Jastrabie oči za chlapmi letia
ľúbosťou? pomstou ony sa svietia
a sypú blesky záhuby.
To je Xantipa! Ale Marína
strašnejšie hrôzy v hneve odpína,
lebo vo hneve neľúbi.

Čo ďalej? Biele vy holubinky,
jak sa ľúbezne ihráte
a nad záhradkou švárnej dievčinky
z očí v oči hrkútate!
Červenou nôžkou párik sa hladí,
pyštek sa druhým pyštekom sladí,
krídelká snežné žartujú
Ona sa na ne s úsmechom díva,
zdá sa, že z úst jej hlas sa ozýva
Chudiatka, sproste milujú!

Potom? Ach, to je Petra svätyňa
v ohradách rimanskej slávy,
velikosť sa v tých stenách vypína,
mramorné vravia postavy!
Tam pred najvyšším posvätným stolom,
okom letiaca k nebeským pólom,
kľačí nadšená dievčina
a na jej čele svätosti dúha
Ona sa modlí? Ona sa rúha,
keď kľakne zbožná Marína!

Čo tie obrazy, mati vernosti,
povedz, čo tie znamenajú?
Či azda mojej drahej peknosti
odbleskom akýms’ byť majú?
Maliaru biedny! zmrhal si stíny,
zmrhal si pracné svoje hodiny
a chybels’ krásy krajiny!
Tys’ chcel ustáliť let ideálu,
vystaviť chcel si Maríny chválu,
a máš satiru Maríny!

Hrdá je ona. Holomok podlý,
beda ti v krásnej blízkosti!
V zraky si ona hromy vymodlí,
v postavu hrozby prísnosti,
na tvár jej jasné svedomie vzletí,
z čela jej svätosť veľká zasvieti
oslepneš pred ňou, potvora!
Ale staň pred ňu v jej vlastnej cnosti,
a z ušľachtilej tejto hrdosti
krásnejšia skvitne pokora.

Pristúp k nej, zlomyseľná klebeta,
vidíš ju a nič neskúsiš,
pekná jej duša ti je zastretá,
sám seba oklamať musíš.
Každé jej slovo hádkou ti bude,
jej pravda v tvojom ťa nechá blude,
zjavenie jej ťa ubije
Ale jak v bystrom Hrone kamienky,
tak sa tajomstvo mojej milenky
dušiam úprimným odkryje.

A keď zabúri nad ňou lós divý,
čo neľutuje anjela,
strach ju objíme nespravodlivý,
hneď by mu v rukách omdlela
No tu na svoju skríkne nádeju,
a na jej ústach hneď sa zasmejú
bezpečné pokoja zore
a nad lós zlostný alebo skúpy
svedomie čisté jasno vystúpi,
jak hrdé slnce nad more.

Počul si tiché vtáčka vzdychanie?
Videl si kvety sperlené?
V tôňach nebeských hviezdičky ranné?
Ruží vädnúcich túženie?
Neslýchals’ nikdy o srnke milej
v ostrých pazúroch orlice divej,
keď v tichých prosbách umiera?
Ona, keď osud ju švihne prísne,
útlym sa srdcom ku mne pritisne,
ticho si slzy utiera.

Vskutku ja, krásna, vtedy sám neviem,
či závisť cítim, či ľútosť,
tak si mi pekná s tvojím žialeniem,
tak dvojná vo mne pohnutosť,
a odpusť, jestli kedy tak hreším,
že z tvojho žiaľu ešte sa teším,
čo by som teba mal tešiť
Odpusť mi túto svojhlavosť malú,
že chcem sa radšej oproti žiaľu
než proti kráse prehrešiť.

A keď ťa sladké chvíle obstanú,
mladé tie zmysly jak hrajú!
V každom milého žitia orgánu
tisíc radostí lietajú.
Hneď jakbys’ chcela k nebu sa vzpínať,
hneď jakbys’ chcela svety objímať,
plnás’ rozkošných zápalov!
A tu zas v novej som pochybnosti,
či sa mám tešiť z tvojich radostí,
či z tvojich očí krištáľov?

No, nežiadam si tvoje radosti,
bárs aj prekrásne, nevinné,
pre mňa nech trebárs žriedlo sladkosti
zastane, vyschne, vyhynie,
žiadam si ale jednu z radostí,
pravda, tú najprvnejšej veľkosti,
v čase nezmennom požívať
Radosť tú, večne do tvojich očí,
keď sa z nich radosť nadzemská točí,
s sladkým nadšením sa dívať.

Hron kalné vody búrno valí,
zimný víchor zhora veje,
nad ním mládenec osiralý
stáva, stáva slzy leje
lebo v svetoch tých šírošírych,
v púšťach tých smutných, divodivých
hodín svätých, pokojných niet,
a tú, čo duša jeho vzýva,
závistná diaľka mu zakrýva,
tú nemožno blízko vidieť!

Túžby sa jeho unášajú
v život vyšší prudkým letom,
myšlienky jeho si lietajú
ideálnym slávnym svetom
Ale zákon ho nevyhnutný
na žalár lósov tmavý, smutný
ohromným putom prikoval,
a tú, ktorú duch jeho vzýva,
útechu svoju v nejž si sníva,
tú mu za kopy hôr schoval!

Odpusť, drahá, keď smutné hlasy
vzdychne k tebe priateľ verný
Na šťastných hodín živé krásy
tys’ bohatá, on mizerný,
ty v srdca hradbách uzavrená,
milými svojmi otočená,
nebudíš sa z mladistvých snov,
duch sveta jeho tajnou mocou
vedie búrnou žitia nocou
v divé boje ľudských duchov.

Podaj mi ruku, veľkocitá,
k ideálnym duší horám,
kde sláva v zlatých bleskoch svitá
slobodných srdcí priestorám!
Z výšin tých hľaďme v zmätok nízky,
čo žitím, k hrobu od kolísky,
satanským ramenom vládne
Vidíte, jak blkom horí!
Keď ten padne
láska svety nové stvorí!

A v svetoch týchto, duša moja,
veľkí sú, čo sú tu malí,
pokoj večný bez nepokoja,
sladkosť, ktorú žiaľ nekalí,
tam zlato krásu nepreváži,
tam slabosť srdce nerozdráži,
závisti tam jedy hynú,
v svetoch tých s vrelosťou srdečnou,
sprisahaní vernosťou večnou,
milí ku milým sa vinú.

Hoj! jak je sladko žiť s anjelom
hodín anjelských večný rad,
volať toho svojím priateľom,
čo tvorca je svetov a hrad!
Jak je velebno krásu matkou,
cnosť, pravdu volať sestrou sladkou
a pokoj bratom nazývať!
Tu ľúbosť pozná oslávená,
pocíti sladko, čo znamená
v nebeskom objatí bývať!

Ale čo volám, osiralý
pod jelšami stojac Hrona?
Tam, kde vysoké Sitna skaly,
hlas môj nepočuje ona!
Že nie? Či jej, krásnej, o kráse,
jej, anjelu, v anjelskom hlase,
ľúbeznej ľúbosť nespievam?
Keď spevy tieto by mlčali,
sitnianske skaly by volali
tak k nej a k slovenským devám

Slovensko mladé, rodisko moje
aj mohyla mojich kostí!
V tebe mám pekných obrazov dvoje
a dvoje veľkých ľúbostí!
Ako je krásna tá moja deva,
aká k nej ľúbosť vo mne horieva
tak ty a k tebe, otčina!
Ako tys’ pekná, krajina moja,
ako mladistvosť milá mi tvoja
tak pekná, milá Marína!

Chcel bych vás objať, kraje rodiny!
náručie úzke, šíry cit
Jak mi je sladko v ňadrách Maríny
objatie vaše pocítiť!
Jak mi je blaho nič, nič nežiadať,
z objemu v objem naveky padať,
troch nebies slasti prijímať!
Vlasť drahú ľúbiť v peknej Maríne,
Marínu drahú v peknej otčine,
a obe v jednom objímať!

Ako keď na tie snehové Hole
vraných orlov kŕdeľ zlietne,
a preletujúc hore a dole,
vše sa jeden s druhým stretne
a samopašne let ich sa kríži,
jeden sa zvýši, druhý sa zníži,
a hneď zas ticho zastanú
tak na ľaliách ňadier dievčiny
havraních vlasov šťastné rodiny
v letoch tichých sem-tam vanú.

Nad Hronom mladý breh sa ti zjaví
bielou ružou zakvitnutý,
na kvete s rannou rosou sa baví
blesk z nebies čistých svitnutý,
hneď sa korunka jasno pozláti,
hneď sa zas v biely nestín zašatí,
ohňov ni mrazov netuší
Tu by, Marína, si sa uzrela,
bielosť tých ruží je z tvojho čela,
hra bleskov, hra našich duší.

Krajan môj, znáš ty tie dve studničky,
čo v tôňach Tatry blýskajú?
Ich nebojasné, blízke vodičky
iskrením jednakým hrajú,
zastaneš pri nich, z ktorej sa napiť?
Z obidvoch! závisť musí ťa lapiť,
vidiac plávanie žubrienky
Tak mňa dvojaká túžba napadá
a zmysel každú okúsiť žiada
sperlené zraky milenky.

Ktože by kvet ten poľného maku
na tých ústach nevidel rád?
Jak by peknému nečaril zraku
pod rtom kostiek slonových rad?
Na úst tých milé, plné karmíny
mladosť si sadla mojej otčiny,
na zúbky bielosť neviny
Zväzok tých farieb nie je náhoda,
tu mi podáva matka príroda
dve farby môjho národa.

Na kvetolúkach v Sitna doline
v hrách slovenských devy stoja
a ozýva sa v spevnej rodine
slávne „Hoja, Ďunďa, hoja!“
Krásne klinčeky sa červenejú,
a králikov sa stá, stá belejú,
a jaro s nimi pohráva
Tie hry, tie kvety mi vystavila,
lenže v útlejší obraz zavila
v lícach milej matka Sláva.

Vieš, keď zornica lieta si mladá
v nedbalkách, to v ranom stíne,
a milého si Chasona hľadá
po vysokej Javorine?
Keď zora nočné oblieka šaty
a tôňou zastrie palác svoj zlatý,
zrakom smrteľným ukrytá
tak v pekných chvíľkach jednej hodiny
deň bielych ňadier mojej Maríny
sto ráz zapadá a svitá.

Na horách našich mládenec stáva,
spev jeho kvet duše jeho,
zápasy bohov on nerozpráva,
nie huk rytierstva starého,
hlas ten nezvoní bitky pradedov,
nehlási spev ten krivdy susedov,
nie bičov sveta hromoplesk
Začrie si do pŕs, ľúbosť zaspieva
a poľom svoje žiale rozlieva
a nádejí budúci blesk.

A žiale svoje poľom rozlieva,
že je svet aj krem otčiny
a bôle svoje poľom previeva,
že tam niet jeho dievčiny,
do vekov nových hlas jeho letí
a blesk úfania z tvári mu svieti.
No ňadrá vernej slovenskej devy
k prsiam primkne verný šuhaj,
slávne v spievankách zazvonia hnevy
svetom budeš, úzky môj kraj!

Ľúbosťou pekná vzdychla si deva,
to dušou striaslo šuhaja,
ohlas pŕs mladých Sitnom zaznieva
a letí do Tatier hája,
a veľký háj ten ohlasy zdvojí
a na juh a na sever výstrojí,
tam znie Uralom, tam morom
a ďalej svetom celým vykročí
a spieva lásku s velikým chórom,
a zas sa v jej prsia vtočí.

Dobrú noc, tichý, sladký sen,
krásna moja! Pozdrav pole
milé od strán, kde býva ten,
nad ktorým čnia snežné Hole!
Pozdrav tie vŕby, dom ten celý,
v ktorom si prvé lásky strely
do pŕs verných mi strelila,
pozdrav mi Sitno, kraj ten celý,
kde oči po prvé videli
tvár, čo mi večne je milá!

Tak dobrú noc! Ja za horami
zostať mám, kde Hron sa točí,
a tešiť sa s nebies hviezdami,
so sestrami tvojich očí,
keď jedna z nich, čo ráno žiari,
pozdraví zore tvojej tvári,
rozpomeň sa na lásky moc
A zas, keď mesiac vzlietne bledý,
na Hrona breh si spomeň vtedy,
spomeň si, drahá! dobrú noc!

Nad rozvinutým púčkom zastala
Marína bieloružovým,
letačka tmavočervená, malá
sadla si k ústam púčkovým
Zore na zlatých horách zastali
a svetom diamanty rozosiali,
perlami zastreli kvety,
a s pompou touto syn húsenky,
jak lístok z lipy, k ruži milenky
zlietol na klamné zálety.

Ty si obratnú ruku, predrahá,
jak strela za ním vystrela,
cifrovaného vernosti vraha
už v prstoch svojich s’ videla
Na jeho prášky krásne s’ hľadela
a tvár sa tvoja pekne zardela,
ľúbilas’ väzňa pekného,
v jeho si zradné oči pozrela
a hnevom tvár sa tvoja zastrela,
ústa zhrmeli na neho

Motýľu zradný! srdce ti bije
strachom pod prstma mojima,
a v ňom sa špatná nevernosť kryje,
keď sladkú ružu objíma!
Vidíš tie slzy na lícach ruži,
čo od svitania bolestne túži
po ihrách tvojich láskavých?
Ty lietaš, zlodej, od milej k milej
a v lakomosti tak bezočivej
med kradneš z ústok voňavých.

Čo si nezostal radšej zakliaty
v červiaka večnej podobe?
Alebo čo si, smrťou oviaty,
nezostal v hodvábnom hrobe?
Načo zlodeju krása prírody?
Načo zradcovi krídla slobody?
Podlosť má byť zemeplazom!
Aj ľudská myseľ v tom zablúdila,
že ťa byť slávnym ona súdila
z mŕtvych povstania obrazom!

Tak si ty, verná, pekne horlila
nad svojím rabom krídlatým
a tvojich ruža líc sa rozvila,
ohriata plameňom svätým,
ako si krásna, keď krotkosť tichá
z ňadier milostných pokojne dýcha
na svet nevinné pokoje
Tak si velebná, keď cit tvoj statný
vznesie sa mocne v zápal posvätný,
šľachetné vedúc rozbroje.

Hnev pomste podlej začasto slúži,
hnev závisť mečom ozbrojí,
hnev náruživé aj duše súži,
hnev aj s zločincom obstojí
Nech ale kričí svet o pokoji,
nech počuť nechce o žiadnom boji,
nech hynie v mŕtvej porobe!
Marínu znajúc, chápem rukama,
že hnev svätý je len láska sama,
ač v inej ducha podobe.

„Bohyňa moja, krásy kráľovná!
Anjel dobroty, neviny!
Perla ľúbosti a Lade rovná!
Môj svet, môj poklad jediný!
Ty túžba duše, ty nebo slávy!
Koruna dievčat, diamant blýskavý!
Môj život, nádeja moja!
Ľúb ma, potom už bárs celý zhyniem,
bárs sa aj v časných svetoch pominiem,
zbavím večného pokoja!“

Takto podlizač, ač v duši jeho
prázdnosť sa pustá ozýva,
a krv takého planca nízkeho
telesnosť hrubá rozrýva
Na ústach jeho posvätné sľuby,
a v srdci jeho strely záhuby,
a v zrakoch oheň nečistý,
po vrchu krása, vnútri hnusota,
v prsiach je zrada, v tvári dobrota,
inšie cit, hlas inšie istí.

Tu ona mlčí a hviezdne oči
sklonia sa v panenskom studu,
noha poslušná nabok odkročí,
vidiac líškavú obludu
Oko to, v letku na tvár podlahy,
padne na prsteň vernosti drahý
a stud sa na hnev premení,
a strážny anjel, čo sa z nej rodí,
kedykoľvek zrak na prsteň hodí,
takto jej slová odmení

Chlape, nemýľ sa! Ľúbosť má zraky
bystrejšie nad zrak sokola,
ačpráve slepých ľúbosti mraky
nezmizli ešte dohola
Teraz si sama oči zaviaže,
lebo aj tak sa zriedka ukáže
úprimný milý a milá,
no, ale ľúbosť mojej priateľky
oči má jasné a zrak tak veľký,
že sa ti na dno prebila.

Nač sa namáhaš? veď tvoje slová
sú podvrštence bláznovské!
Jej krása tisíc krás je osnova,
jej cnosti cnosti obrovské!
Slepý ku zlatu slnce prirovná,
ale lúč slnca čistá, čarovná
len slnca zostane sláva
Tak keď sa špatník na krásu díva,
chválami svojmi ju len prezýva
a do špatných jej nadáva.

Ver’, pravdu ty máš, cherub velebný,
ochranca mojej Maríny!
Lež zdá sa mi tvoj hnev nepotrebný,
nač sú večnosti hodiny?
Satan je taká nešťastná vláda,
čo sama seba klame, okráda
v zlomysli z neba vyhnanej
Čo jej uškodí podlizač planý?
Jej cnosť nepojme ani neraní
klam jeho pravdou je na nej!

A čo, vy spevy, srdcom vysokým
obrazy svoje ceníte?
Vy zrakom tiež snáď len krivookým
veľké na malé meníte!
Nie, ľudia boží, veď krása milá
lásku jej mannou cnosti kŕmila,
tá i nás chodí krmievať
Že hlas náš slabý, samy uznáme,
ale úbohé, čo robiť máme?
Nám je nemožno nespievať!

V blízkosti tvojej, moja Marína,
sto citov z duše mi kypí,
k tebe sa život celý pohýna,
jak roj včiel k sladkostiam lipy
Ústa mi primrú k rubínom tvojim,
myslím si večne, že nerozdvojím
prah duše od duše prahu,
srdce mi do brán pŕs tvojich bije,
lebo tam ono ľúbosťou žije,
tam hľadá otčinu drahú.

Svety závistné medzi nás stali,
roztrhli blahé objemy
Čože mohutné časy získali,
rozlúčiac nebo od zemi?
Láska na zemi nebo stvorila
a nás naveky zväzkom spojila,
ktorý sa nedá rozlúčiť
Vytrhnúť srdce môž’ osud divý,
blesk očí zhasí hrob závistlivý
ľúbosť nemožno umučiť!

Nad mladým čelom zahrmia, zmiznú
tône letiacich osudov,
do mladých citov bôle zahryznú,
nádeje prejdú do bludov
Mládenec, voľ si zo svetiel žitia,
pokiaľ ti časy moc neuchytia,
hviezdu voľného nadšenia,
z ktorej by svätý pablesk jediný
cez všetky tvojho žitia krajiny
rozlieval svetlo spasenia!

Nehoden srdca, rozumu, hlasu,
ni očí, uší i času,
kto v svetoch duší nenájde krásu,
juž by zaľúbil v svätom úžasu,
a ku sláve sa iste prebije,
kto v jednej kráse pre všetky žije
a za ňu horí, o nej hovorí,
z nej si činnosti hory otvorí.
Z nej borí, tvorí, jej sa pokorí,
zlosť z jej priestoru vymorí!

Moja je ona! z čela svitajú
zálohy srdca vrelosti,
z líc krásnych, z hviezdnych očí volajú
pamiatky mojej ľúbosti
Na sladké ústa ústa primreli,
aby oboje zjavne vedeli,
čo sa srdcami ozvalo
Dušu mi dala, ruku sľúbila,
všetko objatím vrelým stvrdila
tak čože sokom ostalo?

„Mária milá, vstaň! uchyť krásne
dieťatko, poklad náš drahý,
Jeruzalema mesto nešťastné
svoje naň vysiela vrahy!
Vstaň, milá! chvíľa čím neodbije,
srdce sa naše bezpečne skryje
v tichých dolinách Siona!“
A duša matky hrôzy pocíti,
perlu života svojho uchytí,
tajdú dieťa, on a ona.

Na púšti krotká samota stojí,
cédrový chládok tam vonia,
tu je syn útly azda v pokoji,
pútnici verní sa sklonia,
jeden i druhý dieťa ustíska.
No hrom Heroda ďaleko blýska
rodinka, ďalej od neho!
Vstanú, závistnej diaľke neveria,
kroky splašené rovno zamieria
na brehy Nílu svätého.

A keď už zomrel tyran psohlavý,
k otčine zas zatúžili,
šli a od srdca dieťatko slávy
na svätozemi zložili
a s podivením sa čudovali
nad tým, čo kryli a vychovali,
čo v staji hrialo hoviadko.
Tak, drahá, straší aj nás lós čierny
tys’ mati útla, ja otčim verný,
svet Herod, ľúbosť dieťatko.

Vek náš je taká próza netrebná,
že nič v ňom nemáš svätého,
idea mu je snárstvo velebná,
a vo fabrikách boh jeho
Do šiat lásky sa sova oblieka,
krása v otroctve potrieb narieka
a vernosť každý vysmeje.
To je tón času! povieš. Mne ľúto,
lebo tón tento veku tomuto
špatne na pohreb zazneje.

Ku krásam slávnym ideálu,
obraz môj drahý, primrime!
Na biednych lianu lebo chválu
vyšším citom zabudnime
Nech šťastie svoje tí si majú,
čo vo hmlách svojich nepoznajú
rozdiel medzi zemou, nebom!
Čo v krásach žijú mnohotvárnych,
tí nevážia si krikov márnych,
tých, čo žijú samým chlebom.

„Čože ten potôčik pod tou skalou hučí,
či hádam tú svoju skalu ľúbiť učí?
Uč len, uč, potôčik, ľúbospevným hlasom
Čo sa nedá chvíľkou, to sa podá časom.
Ľúbosti, ľúbosti, mala som ťa dosti,
a teraz ťa nemám ani za dve hrsti
Ľúbosť moja zvädla, ale ona skvitne,
keď milý zastane pri vysokom Sitne.“

Pamätáš, drahá, keď s’ tak spievala,
kvet medzi kvetmi milými?
Vetríkov chladných ihra prestala
šušťať lístkami útlymi,
a nezábudky ticho slúchali,
fialky vône dýchať prestali,
východné zore žiarili,
a z očí na tvár, na kupku z tvári,
čo kvetom čerstvé doniesla dary,
v ligote jasnom jastrili.

Už sa ti rtíky boli objali,
slová zreteľne odzneli,
ešte sa hlasy kies’ ozývali,
akoby diaľ spievať chceli.
Ústa milostné, už ste ustali?
Či by ste ozaj na to nedbali,
že srdce ďalej chce spievať?
Nie, k službám srdca vždy sme hotové
čo teraz spieva srdce, nepovie,
tajomstvá nechce previevať.

Tak si len nôti tá moja drahá,
a vetrík vôkol nej šustí,
a z kupky prší krištáľna vlaha,
zo stromov kvetodážď hustý,
a kvety zase vonné dýchajú
a vďaky peknej panej dávajú
za bystrú vlahu života.
Blýskavú kupku ona odloží
v paseke hustej, v zakvitlom hloží,
a zas sa vzdiali od plota.

Zrakma tajnýma okolo hodí,
nôtiť si nemo prestane,
trávou sa bujnou skokom prebrodí,
nad kruhom milým zastane
a biele ruže milú poznajú
a korunkami ctivo kývajú,
počuješ? Každá sa núka!
Tŕň ju upichnúť každý sa bojí,
lebo v suchotách bôle ich hojí
jej dobrá, pečlivá ruka.

Ružičky moje, kvety čistoty,
čo sa vy ráno rosíte?
Či o zbavenie tŕňovej psoty
v slzách perlových prosíte?
Ja som vás prísnych, pichľavých pánov
a vetrov divých, kvetín tyranov,
na večné veky zbavila
abych vás lásky svojej k ozdobe,
k obeti vďačnej na otca hrobe,
do vencov krásnych zavila.

Že ste slobodu svoju stratili?
Zo mňa si príklad vezmite
Nač by ste v divej slobode zhnili?
Slávne otroctvo prijmite.
Že krása vaša skoro uvädne?
Šťastný, kto lásky v obeť zapadne,
prach jeho bude poctený!
To osud krásnych krásu vystaviť,
v okamžení sa jednom osláviť
a padnúť v svetov premeny.

Tam si do tône lipy sadneme
na lono bujnej trávičky,
objímať jedna druhú budeme
vo vencoch lásky, ružičky!
Vernosť si večnú sľúbite sväte,
vernosť do smrti si zachováte,
zradkyňa, ktorá odpadne!
Ten smutne zhynie, kto sa rozlúči
šťastný, kto v sladkom lásky náručí,
jak vy, milené, uvädne!

S tým si sa, švárna, pekne sklonila,
ruže si lonu zverila,
sama si sebe v pamäť vodila,
komus’ tie vence určila
a ružu k ruži svorne si vila,
ku každej slovo s’ prehovorila,
o zväzkoch lásky si snila,
vtom si zrak bystrý nabok hodila,
sebou si trhla skríkla skočila
čo si to za div zočila?

Oj, ty mátoha! hadisko škúli
v blízkosti šumnej Maríny,
hlavu si k chvostu pokojne túli,
má miesto očí rubíny,
koža sa na ňom jasne ligoce,
na hlave sa mu tuho blyskoce
požiar diamantov východu
Kto to už teraz snadno rozsúdi,
čo ten Indián pod Sitnom blúdi?
Či osoh nosí, či škodu?

Smelé má srdce moja dievčina,
ostane oddaná Bohu,
a dvojjazyčník krotký začína
satanskú svoju úlohu
„Dcéra krásoty! never tvárnosti,
ktorú na seba anjel milosti
pre šťastie tvoje prijíma,
on ti priateľskú donáša radu,
keď dušu tvoju spanilú, mladú
nešťastie tvoje objíma.“

„Budúcnosť tvoja zreteľne leží
pred duchom mojím odstretá,
cez ňadier tvojich pätoro mreží
zrak môj mohutný prelieta,
na dno sa srdca krásneho dívam,
ľúto mi, že tá, ktorej cnosť vzývam,
bič vlastnej biedy bozkáva,
a právo svoje, právo ku blahu,
otroku svojmu a svojmu vrahu
v láske zblúdilej podáva.“

„Mocnosti divé, katov života
vždy nenávidím a haním
kde duše čisté napadne psota,
jej jedy mocne odstránim
Nežiadam žiadnu zlatú náhradu,
len počuj hlas môj a moju radu,
chráň, chráň sa slepej ľúbosti!
Strašné osudu víchrice dujú,
v besnote svojej sa nezmilujú
nad kvetom útlym mladosti.“

Devu nevinnú jaksi zmútili
slová tajného zlosyna,
ťahy jej tváre tiež zasmútili
nad tým, čo satan spomína.
Vidiac jej zmätok, zvodca sa teší,
a v srdci jeho radosť peleší,
radosť satanskej zábavy.
„Len si nevernosť pripusť do duši,
oslepí láska ťa aj ohluší!“
a nahlas ďalej zas vraví

„Mraky nešťastia, čierňavy bojov
nad milým tvojím vstávajú,
nad budúcnosťou jeho a tvojou
havrany veštiac kvákajú
Jestli osud svoj k jeho pripojíš,
tak rany svoje nikdy nezhojíš,
zahynieš v búrach boľastí!
Či ten lós tvoje zaslúžia krásy,
aby si mrela života časy
so synom tisíc nešťastí?“

„Odriekni sa ho! povedz len slovo,
spas ty mňa, spasím ja teba,
zhodím hneď rúcho toto hadovo,
do svojho vstúpime neba
V slávy úslní budeš tam bývať,
všetky radosti žitia požívať
v rukách pekného milenca
a čo bych celé mal schodiť svety,
poznášam všetkých radostí kvety
do tvojho blaženstva venca!“

A krása tvoja, milá, zastala
jak socha Lady nitrianskej
a dušu svoju ta si poslala
svetom výstrahy satanskej
Ona sa zase skoro vrátila,
strach tvoj a smútok mocne sklátila
a slovo viery preriekla,
srdce preniklo veľké nadšenie,
hlas jeho statný tak sa rozženie
k zradnému poslovi pekla

Duch dobrý duši mojej sa zjavil,
ty zloboh v hada zakliaty!
Na skale viery tvoj sa zastavil
kúkoľ do pŕs mi rozsiaty.
Čo bys’ pozbieral hrôz všetkých hromy,
čo bys’ vyhrnul ohne Sodomy
na pole mojej ľúbosti
hlas tvoj len srdce slabé naplaší,
ale ver’ nikdy on neprestraší
nezvratnosť mojej vernosti!

Zavolaj všetky šelmy satanov
s pokladmi či so strelami,
mocnejší vládne svojou obranou
nad panenskými prsami!
Ja som sa jemu večne oddala,
prísaha srdcia naše zviazala,
zrušiť ju nieto možnosti,
a nech svet vojská, delá posiela
na lós môj, ja som mocná, veselá
na zámku mojej vernosti!

Strhnúť ti špatnú larvu obludy
a vrátiť ľudskú podobu
chcela bych, čo by v odmenu Čudi
žiadali moju porobu,
ja bych rabkyňou bola človeka,
duch tvoj v temnici diabla narieka,
čo sa otroctvom nadýma,
lež to je právo duší a času
láska len lásku, krása len krásu
v obetiach večných objíma.

Akéže blesky sú tvojho blaha?
Východných perál hromady?
Hrozien Madeiry prevzácna vlaha?
Či peruánske poklady?
Hodvábnych postieľ mäkká lahoda?
Či jedál chutných hojná pohoda?
Či hnát sa v šarláty kryje?
Láska spať na svoj pokoj chodieva,
láska sa v krásy svoje odieva,
láska lásku je aj pije!

Aké sú hromy hrozných vlád sveta?
Či jesto aké nešťastie?
Asnáď jazykov zlostných klebeta?
Asnáď kde citrón nerastie?
Že len daktorí berlou vojvodia?
Že meče v krvi živej sa brodia?
Že kto sa zrodí, umiera?
Hádam temnica, centové putá?
A či nevinnosť v oheň obutá?
Láske je bieda chiméra!

Trasie sa vina pred prísnym súdom,
ľaká sa maznák chudoby,
bojí sa slabosť boriť s osudom,
strach nevie nazrieť za hroby,
bázeň pred vlastnou tôňou sa chveje,
veľkosť malému strachu naleje,
zúfalec nezná večné nádeje,
otrok sa ľaká ručnej poroby,
telom zimničné zvládnu choroby
láska sa strachu vysmeje!

A čím vie peklo zdarnejšie hroziť,
ako keď hroby spomína?
Môže sa satan na smrtiach voziť,
mne je nesmrtnosť rodina
a moja vernosť a ľúbosť moja
žiada si chvíle, čo duše spoja,
keď lásku večnosť zavije.
Čo je nesmrtnosť? Hrob všetkých hrobov,
osoby milé jednou osobou
láska smrť žitím zabije!

Milý môj! s tebou žije, umiera
vždy verná tvoja Marína,
nech ju v objatí tvojom udiera
jak chce bolesti hodina!
Ty ale, peklom vyslaná špata,
viď prsteň tento či je zo zlata,
či z dreva, mne všetko jedno
Nezábudka tá, čo na ňom svieti,
so mnou časnosti brány preletí
uzri sa, aké si biedno!

A to prsteň môj, môj prsteň, milá,
spod ruže bielej s’ odkryla,
vernosti vraha ním s’ oslepila,
zrada sa lásky zdesila!
Oči sa šelme besno ziskrili,
pysky sa jedom divým spenili,
ale sila v ňom vymrela,
ešte sa zvíja, ešte sa krúti
dobrota tvoja nad ním zasmúti
a noc ho večná požrela.

Vy, géniovia jasných ľúbostí,
zrušte čas, zrušte priestory,
hodiny zmorte v mori večnosti,
zváľajte protivné hory!
Alebo hláste, bite na zvony,
že láska nové dáva zákony,
obyčaj mŕtva že padá
Nech chýr ten šťastný svetom zazneje,
že už šľachetných duší nádeje
nemorí osudov zrada!

Hron môj, Hron silný! rozkáž tým vodám
koryto rúbať cez hory
ku tým kvetnatým, zlatým dolinám,
ktoré raj vysoký tvorí!
Potom ja sadnem v člnka kolísku,
voziť ma budeš na lúku blízku,
kde ona blúdiť chodieva,
ona ti každú vlnku pozdraví,
spýta sa každej Či je ten zdravý,
čo na tvojich brehoch spieva.

A vy, sitnianskych skalín ozveny!
krídla si bleskov pripnite
a každý jej vzdych mne zasvätený
ku sestrám Holiam pošlite
Ona vás za to, keď snehy zašli,
vencami z kvetín vašich okrášli
a s každou zorou pozdraví
a ja s radosťou k vám chcem chodievať
a v chválospevoch hlasných slávievať
vrch slávny rodinám Slávy!

Ha! čo to chyžou mojou letelo?
Lampa sa dvojmo zjasnila,
ako holúbka let zašumelo,
krv sa mi k srdcu stesnila,
kýsi cit blahý v srdci mi skvitol
Čo to? Či nocou blesk slnca svitol?
Či je to pohronská Víla?
Nie je to ligot Fébovho syna,
nie to šum devy od Lučatína
spomnela na mňa si milá.

Spomnela? Ha, ty zrada vernosti,
nepriateľ s tvárou anjela!
Či láska láske kvety ľúbosti
len na okamih posiela?
Je to tá vernosť? Je to prísaha?
Vzbúri ťa, zmámi a tu ťa nahá,
nedbajúc tvoje náreky!
Ľúbosť chce večnosť, spomienkam kľaje!
Ale čo blud môj jej cnostiam laje?
Veď ja som pri nej naveky!

Nač bys’ ty, drahá, za hory tieto
v spomienkach verných chodila?
Veď tu milého tvojho ti nieto,
tým by si vernosť zhubila.
Nad Hronom jeden mládenec býva,
kto zná, či žije, či sa len kýva,
s deťmi sa hráva a sníva
Tam nechoď, lebo to vás rozdvojí,
keď sa spomienka k nemu výstrojí,
milý tvoj pri tebe stojí.

Jednota duší, tá čistá, vrelá,
ona je, čo v nás sa ľúbi,
keď zákon žitia rozplaší telá,
tým zväzok verný nezhubí
ale nešťastné vy, oči moje!
a úst vysmädlých túžiace dvoje,
vás rozlúčenie znivočí!
Srdce spanilé rado sa delí,
šťastný, kto s pekným srdcom spriatelí
aj med úst a slávu očí!

Milo je večnom o jare snívať,
v myšlienkach svetmi sa nosiť,
blaho od zeme k nebu sa dívať,
slobodným reťaze nosiť,
sladko je túžiť, sladko spomínať,
sladko je v nádejach sa pohýnať
k skutočnej blaženstva zemi,
slávno je, keď zem s nebom sa spojí,
kde si duch s telom krásne pristrojí
nebesko-zemské objemy!

Neznáte doby, v ktorých slabosti
sa v mohutnosti prerodia?
Neznáte doby, v ktorých trpkosti
cit sladký s sebou privodia?
Neznáte rany, čo uzdravujú?
Neznáte šťastných, ktorí bedujú?
Sebca, čo sa obetuje?
Na moc ľúbosti tak si spomnite
a divnú dvojjednotu vidíte,
kde duša dušu miluje.

Ale všetkému hodiny bijú,
žitie za žitím umiera,
krásy sa v bezdnú minulosť kryjú,
čas, ten Skýt, svety zožiera,
čas, nenápelník, pomníky zváľa,
čas prachu poddá paláce kráľa,
čas kvety milé otrávi,
čas hviezdy zráňa, more vysuší,
čas city stiera z blažených duší,
čas všetko zhubí aj spraví.

Ty plačeš, krásna? Čo bys’ smútila?
Barbarstva časov sa neboj!
Tvoja sa krása v duši mi skryla,
víťazstvo tebe a mne boj!
Čím duša moja žije a cíti,
poklad krás tvojich mi neuchytí
Džengis hodín, vekov Batu!
A keď raz dychom ostatným zdýmam,
skelet tvoj ešte raz poobjímam
a zložím kosť suchú blatu.

Svet vraví, že mám diamanty v očiach,
anjelské farby na lícach,
každý vlas v mojich vraných vrkočiach
že mám krás vo stách, v tisícach,
že v spevoch mojich nebo sa javí,
že vládnem krásou čarnou, svet vraví
bárs je komusi to sláva,
bárs posmech z chvál sa týchto ozýva,
ňadrá dievčenské úzkosť prerýva,
duša moja v žiaľoch pláva.

V žiaľoch že krása krásy devinej
slávy má len okamženie,
že čas, ten divoch, slasti nevinnej
raj z duše mladej vyženie
že ako hlasy večerné zvona,
ako šum tajný šumného Hrona,
spev môj v prsia hluché bije,
alebo keď aj do čujných padá,
i tam len svoje žiale rozkladá
a ich pokoj len rozryje.

V žiaľoch sa topí srdce dievčiny
a bledý tieň zalieva tvár,
že partu mladú strhnú hodiny
a svadba je slobody kar,
lebo mládenských krás voľné kráže
svätá jej vernosť ľúbiť zakáže,
a starostí hrudnatý svet
zahace peknú prázdnotu duší
a búra hrubých robôt ohluší
citov dievčích pekný predmet!

Duch devy plače, horko narieka
nad ľúbosti svätej skazou,
že kvet jej s poľným kvietím uteká,
krahne ostrím divých mrazov,
ľúbosť devina je cit bez hlasu,
vyšvihnúť nesmie sa nad zvyk času,
vyznať musí, čo neverí,
poslušnú dušu úbohej dcéry
s chlapom cudzím, ba odporným zverí
studený prsteň materi.

Bôle zaplavili ňadrá devy
a krásy jej smútok stiera,
že duše peknej sväté výlevy
v medze úzke svet zaviera
Čo môže deva v sebe založiť?
Keď druh jej umrie, ako môž’ ožiť?
Ach, pre devy cnosť poľa niet!
Služba jej panstvo, pokora hrozba,
zbraň jej sú slzy, právo jej prosba,
a víťazstvo devy? Obeť!

Oj, drahá moja, sestra spanilá,
zotri slzy z hviezdnych očí!
Ver, ruka, ktorá krásu ranila,
ranou vlastnou sa znivočí
Obetuj sa len! Veď v tom sa snuje
všetko, čo človek žitím menuje
že moc ľudská, nástroj duší,
skrze bezprávie právo dostáva,
keď padá svetu, Bohu povstáva,
nebo stavia, keď zem ruší!

Peknoty tvoje vzlietnu do svetov,
kde žriedla sú blaženstva krás,
tam ovenčí ťa z nezvädlých kvetov
rukou svätou pletený pás
Tam tvoja krása v slávu sa zmení,
pekný duch hrudou tu obťažený
v priezračný tieň sa zahalí,
jasný šat duše zore obstanú
a duše slncia, oči, dostanú
vzývania miesto pochvaly.

Ale nač spievam tomuto svetu
krás jej nebeské zjavenie?
Veď on za pravdu drží klebetu,
skutočnosť mu je mámenie.
Už kričí „Ľudia! tento je v blude,
takých krás nenie, ani nebude!“
a listy tieto rozdrapí
Dobre máš! veď tie moje piesenky
sú proti krásam mojej milenky
vskutku len tône a strapy!

Bratko! krkavec diamant ukradne,
do smetí hniezda ho skrýva
Či on, že poklad je to, uhádne,
keď naň sa, mrchožráč, díva?
Prázdny božskosti Boha neslávi,
a o ideách medveď mumlavý
v zápaloch svätých nevraví,
krása krásy sa len krásnym zjaví,
len láska chápe lásky výšavy,
sláva len slávnych oslávi.

Jedným sa ľúbosť v holúbkov páre
lebo v hrdličkách zjavila,
druhým sa v plamennom citov požiare
od srdca k ústam pálila,
tým striel podobu na seba vzala,
týmto sa putom zlatým zazdala,
inším sa v kvietky ukrýva
A mne sa ľúbosť v strašných úkazoch,
v hromo-bleskových veľkých obrazoch
úžasno-slávne ozýva!

Osudy moje kryjú čierňavy,
svet je studený, my vrelí,
v bití jej srdca hrom sa mi javí,
v blesku jej očí blesk strely.
Vernosť jej prsiam mojim podala
magnet Franklinov, aby blýskala
len mne v srdce ohne lásky.
Porekadlo, že diaľ je od hroma,
kto ďalej býva vraj od Paroma
mne je tá pravda v otázky.

Čím diaľ ma nesie moje určenie,
tým väčšmi blesk jej ma páli,
tým mohutnejšie túžby búrenie
do ňadier mojich sa valí
Ale keď pri nej keď pri nej stojím,
že uhoľ spravia zo mňa, sa bojím,
jej krásot blýskavé prasky,
a keď ju ruka moja objíma,
všetky mi údy lomiac prejíma
moc električná jej lásky.

Ku jej vernosti moja primrela
v nekonečný jednotný ráz,
môj život ona v svojom zavrela,
ona, vidín mojich obraz!
A nech dnes padne sveta opona,
bárs bych ja mohol, bárs chcela ona,
nič, nič zväzok náš nezruší!
A keď zhučí hlas smrtného zvona,
v krajoch zazvoní Orióna
harmónia našich duší.

Či vidíš, drahá, tie vodné hory?
Či vidíš živlov divý boj?
Vlna sa s vlnou zúfale borí
kde tu tichosť, kde tu pokoj?!
Ty zostaň, moja, na brehoch milých,
v kvetinách teš sa hájov spanilých
a snívaj tiché sny žitia
Už veslom klope čln nedočkavý,
mňa nech či k hrobu, či k brehom slávy
búrne moci tieto schytia!

Či vidíš, moja, tie divé vody?
Či vidíš ten príchodzí čln?
Hoj, more, pekný obraz slobody,
navrch vezmi ma svojich vĺn!
A strašný ohlas oceán hučí
mládenec devu v svojom náručí
túli ku srdcu vernému
a ona rukou hrdlo objíma
a ústa k vrelým ústam prijíma
a vrúcne vinie sa k nemu.

Jak keď poľovník srnku by zduril
spod kvetného kruhu chladu,
tak rozlúčenia ohlas pobúril
myseľ hrdú, dušu mladú
Odviaž ten člnok! spolu sadnime,
padajme spolu, aj spolu žime,
jedno to, či boj, či pokoj!
Čo je ručiacich vĺn týchto sila?
Vyššia moc s tebou mňa zjednotila,
s tebou, milý mládenec môj!

Mohutný je hlas tvojej ľúbosti,
drahá duša mojej duši!
Ale či hlasy dievčej útlosti
osudov hrom neohluší?
Tys’ lásky slasti už okúsila,
ale nenávisť si neskúsila,
ktorá v divých svetoch brojí.
Tak ostaň, milá, v tichom pokoji,
na čas nás osud porozdvojí,
na večnosť nás potom spojí.

Oči švárnej sa hnevom ziskrili,
ruku strhla z mužských väzov
Či máš ty milú, zradca môj milý,
z pokolenia zemeplazov?
Nehodná som ja za veci slávy
aj žiť, aj umrieť? Chlap ostýchavý,
v člne ty choď, ja viem plávať!
Azda tie ruky, čo vziať ma nechcú,
keď nad mrúcou sa vody zarehcú
pozde budeš mi podávať!

Podaj mi ruku, veľkocitá,
k vysokým tým duší horám,
kde sláva v zlatých bleskoch svitá
slobodných srdcí priestorám!
Z výšin tých hľaďme v zmätok nízky,
čo žitím k hrobu od kolísky,
žitím slabých duší vládne
Kde srdce za krásu horí,
ľúbosť svet vlastný si stvorí,
nech potom prach v prachu schladne.

Vstaň, žitia môjho pekná družica,
polmŕtvych snov sa sprostime!
Už ružoprstá kýva zornica,
šírym svetom sa pustime!
Vstaň, moja! viďme tvár zeme, neba,
pod seba, kolo seba, nad seba
zrakmi ľúbosti pozrime!
Vstaň, drahá! smelo nad ľudské biedy,
nad zemských bôľov odporné jedy
na krídlach lásky vzlietnime!

Kde ma to vedieš, kde, druh môj milý?
Veď nám zem z očí zmizela!
Tam, keď cit pekné hviezdy vábili,
nad hlavu vždy som pozrela
Teraz sa všade vôkol nás trasú,
jak sa pod Sitnom jahnence pasú
vôkol bystrého pastiera.
Vidíš tých svetov nebeských zväzky?
Ako milostne tie zlaté vlásky
jedna na druhú prestiera!

Zdá sa, že jestli jedna z nich padne,
celý ich kŕdeľ zahynie,
zato z nich žiadna nezblúdi zradne
a jedna k druhej sa vinie
Práve tak naše srdcia tiež žijú,
vjedno sa vinú a vjedno bijú.
Kto zráta tie milióny?
Čo planét nový, to nová sláva!
Tu ľudským dušiam božstvo podáva
života sväté zákony!

To božie slnce v prostriedku stojí,
cár veľký v svojich rodinách,
okolo neho všetko sa rojí,
krúti vo večných krajinách
Tak v žitia nášho spolku premilá
rozmanitosť sa tiež rozložila
v obec zázračnej šírosti,
svätá cnosť v centre srdca horuje,
vôkol nej viera, láska koluje,
jak hviezdy prvej veľkosti.

Čo majú tieto svetov lampady
s mokrou Adrie hladinou?
Či v zrkadle tom vidia sa rady?
Či blankyt mora rodinou?
Pozri, tam hviezdy si posadali,
akoby nebom diaľ nevládali
a novú by pili vládu
Pozri tam, drahá, spusťme sa zhora,
tam moci neba a moci mora
v jednom vidíme pohľadu.

Vodný ty obor! aby ťa z Ríma
bohyňa lásky strestala!
Z jednej ťa strany Turcia objíma,
z druhej ohnivá Itala!
Viď, moja! Sultán tento neverný
milenec dvoch je krások mizerný,
obidvom poklady nosí
Vernejšie Atlant Angliu ľúbi,
on ju, vidiac ju v dlabe záhuby,
slzou ľútosti poprosí.

Tie pekné brehy jaro bozkáva,
jaro, útlosti zrkadlo,
tisíc životov z mŕtvych povstáva,
tisíc ich od zimy padlo.
Môj, či počuješ? Hrdlička v háji
hrkúta, hľadá v zelenom kraji
túžobne svojho milého.
Marína tvoja teba hľadala,
keď ťa jej diaľka ukrutná vzala
z rukú do sveta šíreho.

Načo ty, drahá, chváliš tie doby
detinstva mdlého obrazy?
Na ne ja vediem smutné žaloby,
oplakal by ich sto razy.
Čo som znal v jarnom života čase
o láske tvojej, o tvojej kráse?
V jare sa krása len rodí
Ten leta oheň, tá vrelosť mladá,
tá mladých duší nadšená vláda
ovocie z kvetu vyvodí.

Keď sme pod lipou našou sedeli
v ten večer, pamätáš, moja?
Ožltlé lístky šumno leteli
na hodváb tvojho závoja,
žiaľ sa rozložil po tvojej tvári,
že jeseň chladná kvetiny marí,
stromy z ich rúcha zodiera,
a lipa vtedy moc lístkov spustí
a v páde lístkov divne zašustí
šťastný, kto v obeť umiera!

Každý deň nové slnce vychodí
a z mŕtvych vstáva príroda,
bolestí duch, keď veľkosť sa rodí,
z otroctva kvitne sloboda
Zúfal by život v večnej jednote,
premeny plodia sladkosť v živote,
umrieť chce, čo sa zostará,
sladký zisk nosí aj horká strata
tak smrť životom len slávne vráta
do nesmrtnosti otvára.

Vy, naše Hole, na vašich horách
jak slávne sneh ten sa belie!
S ľúbosťou hľadia v raňajších zorách
na vás doliny veselé
Kvetom vy bielym v zime kvitnete,
a hory menšie venčia sa v lete
veľkosť má zvláštne koleje.
Na snežné jedle obzri sa, milá!
Pod bielosť tam sa zelenosť skryla
pod svätosť naše nádeje.

Jak sa deň zimný v tom svojom jasne
s obľubou tajnou uzerá
tak ľahko dýcha, tak leží šťastne
svetov zmrznutých medzera!
Drobné kvapčičky sa objímajú,
snežné iskričky bleskmi fŕkajú
ľúbosť oheň je, a nie mráz?
Kollár ju „ohňom chladným“ menuje.
Aj v ľadoch ešte sa mi zjavuje,
krásna, tvojho srdca obraz!

Ach, zlomky drahé krásnej postavy!
Kde vrah ten, čo vás rozmetal?
Len skamenelé časti jej hlavy!
Kto takú vraždu pamätal?
Tu diamant očí tu úst rubíny,
tu opál z čela mojej Maríny,
tu zo šiat smaragdov kusy!
Jej srdce, jej cit nebo si vzalo,
mne strašné tieto zvleky nechalo!
Či tu si, anjel môj? Tu si!

Ty sa usmievaš, moja? Pokojne
na zmätok druha sa dívaš?
Počkaj, odplatím ja ti to dvojne,
keď sa do hrôzy zasnívaš.
A v tom úsmešku tvojom zdá sa mi
zúbok satiry hýbať ústami,
myslíš si tento je sprostý!
Svet celý zvolaj! Ak je nie slepý,
nuž s podivením oči vylepí
na tieto o vlas rovnosti.

Na Sitne vlajú krásy Maríny.
Pozri v tie kraje, môj milý,
ku Kečkemétu, kde pustatiny
divé si stany rozbili
Kedy tie našej vlasti Sahary
ohreje láska, krása ožiari?
Oj, má tu láska tiež hody!
Tichosť pokoja sa tuto skryla
pred svetom a v nej bozkáva milá
rtom vrelým syna prírody.

V húštiach bakonských temnoty smútia,
že v nich je mŕtvo, bez citu
a že nerosí slza pohnutia
zem v tôňach vekov ukrytú.
Či vetrík s lístím tam nezahráva?
Na svoju pekný vták nevoláva?
Blesk či tam k tôni netúži?
Aj tam sa trávka jaru usmieva,
aj tam sa východ v zlato odieva,
ku kvietku zora pridruží.

Syn Anadira na hlas ľúbosti
hory snehové prebrodí
a na ľadové brehov výsosti
silou sa orla vyhodí
Z Ázie brehov na milú volá
na kraj druhého sveta polkola,
ohlas sa vráti láskavý,
a jakby Romeo vernú Júliu
už na rozlučné ku prsiam túlil,
tak divoch devu pozdraví.

No, čo mám hľadať na Himaláji,
na Kordillerách svet lásky!
Po peknom našom tatranskom kraji
nájdem ho vcelku i sčiastky
A nač bych k Havranici letela?
Čo bych na Kriváň vznášať sa chcela?
Sitno je ľúbosti hora!
Len tvoje, milý, prsia otvorím,
a tu sa dušou celou zanorím
do vlastnej ľúbosti mora!

Tie časy tajdú. Žitia obrazy
miznú jak tône blankyta
a hneď zabúria víchrice skazy,
hneď šťastia výslnie svitá.
Za letom leto prudko sa valí,
a kto dnes ešte tvár svoju chváli,
zajtra už padá bez vlády,
hodina každá pás v čelo ryje
ale kto láske a kráse žije,
ten večne zostane mladý.

Mladosť, otčina horiacej túhy!
Mladosť, vrelých citov skala!
Mladosť, ty obraz nádejnej dúhy!
Mladosť, ty lásky Valhala!
Mladosť, ty preroď života brehy
a zápalom stop mŕtvosti snehy,
čo chladných srdcí moc kryjú!
Ty duchom svojím vzkries aj tie telá,
na ktorých schladlé starobou čelá
smutné Hóry vrásky ryjú!

Mladosť! či tvoje milé zápaly
nie sú ohne svetlonosov?
Mladosť! či tvojich túžob kryštály
nie sú slabou rána rosou?
Oj, nač by nebo mohutnosť dalo,
keby mladistvé len snívať malo
ľudstvo zlaté kiesi hory!
Mladosti vädnú, mladosť je večná,
ona je v zvratoch časov bezpečná,
lebo z časov večnosť tvorí.

A čo je mladosť? Dvadsaťpäť rokov?
Ružových tvárí hlaď jará?
Či údov sila? Či strmosť krokov?
Toto sa všetko zostará!
Mladosť je túžba živá po kráse,
je hlas nebeský v zemskom ohlase,
je nepokoj duší svätý,
je tá mohutnosť, čo slávu hľadá,
je kvetín lásky rajská záhrada,
je anjel v prachu zaviaty!

Nezverte, ľudia, tôňam letiacim
zázračné tieto poklady,
údom nad hrobom pozdným kľačiacim
útechu daj, anjel mladý!
Špatný mládenec, čo šedín mdloby
po kvetoch svojej jarnej podoby
ako mrazné hmly rozloží!
Pekný to Nestor, čo večnosť mladú
nedá si zakliať osudov ľadu,
ani zastrieť obraz boží.

Na brehoch Hrona šuhaj sa brodí
po lúkách kvetných, rodinných,
sviatočné slnce slávne zachodí
do mrakov, do krajov iných,
a hlavu kloní mládenec tichý,
akoby liečne kvetín kalichy
prezeral ranám k obleve,
a zas očma sa nesie k oblakom,
akoby bôľno mladým tým zrakom
bolo hniť v zemskosti pleve.

Ach, sladké sú to mladých hodiny,
v ktorých žiaľ sladko hovorí,
v ktorých hneď v nebies lietaš výšiny,
hneď v živlov zemských priestory,
a cítiš naraz i nebies slasti,
i pekných svetov vábne priepasti
a v tej voľnosti umieraš
Nádejí tisíc k duši ti letí,
a hviezda slávy nová ti svieti,
keď na tej západ pozeráš.

Ach, smutné sú to mladých hodiny,
v ktorých slasť smutno hovorí,
v ktorých z pozemských svetov nížiny
srdce k večnosti zahorí,
zahorí túžbou, vylietne mocou,
ale pod hluchou podlosti nocou
vrstovník jeho zostáva
Jak žiť pri hrobnom milenky kríži?
Jak vzniesť sa, keď ťa večnosť poníži?
Oj, svetov neslávna sláva!

A vlny Hrona stíchli, zastali,
ctiac si myšlienky šuhaja,
a šumieť šumom vábnym prestali
lístky z jelšín jarých hája,
a ako pastier čujný sa schytí,
keď hlas liatovcov žltých necíti,
z voňavej kvetín posteli
tak sa mládenec trhol, zastavil,
keď sa šum rieky v tichosť preplavil
a jelše šušťať nechceli.

Hron sa zas valí k skale od skaly,
zašplechtal o breh k rozchodu,
a tri sa jelše šumno zhýbali
nad jasnú slovenskú vodu,
a zdvihli čosi, vetry zaviali,
a jelše kladú čosi na skaly
bola to krásna mladucha.
Šuhaj ten stojí divom zajatý,
hlasom strieborným zdá sa oviaty
každý čuv zvedného ucha.

A šumia jelše a šumia šaty
bielučké ako ľalia,
a hrdlom jasným k ňadrám sa zlatý
vlások dievčiny rozvíja
Ide, prichádza a poletuje,
ľahká jej nôžka kvety ľutuje
a trávku mladú nedlávi,
v ruke má veniec bieloružový,
ten vábne podá šuhajovi
a zlietne do bujnej trávy.

V prsiach mládenských vrie požiar citov
a blýska zrakma jasnýma,
na čele jeho deň dávny svitol,
pamiatky sladké objíma.
Blýska očima na krásy Víly,
bo v tých krásach mu city ožili,
ktoré už v mohyle tleli
Ožili, ale na kraji hrobu
vlajú, aby sa v smrti ťažobu
hádam naveky zavreli.

Zo zabudnutia zahmlených svetov
drahá sa deva vrátila,
a z ďalších žitia jeho predmetov
šuhaja Víla vzbúrila
Ach, ale Víla nádeju nedá
ľúbosti, ktorej raz sudba bledá
ukrutne hrdlo zakrúti,
cíti to junák, deva to sníva,
a z úst oboch sa žiaľne ozýva
skrahlej lásky spev labutí.

Kdeže si bola, nevesta moja?
Biela tvár tvoja divná mi,
kdeže ti je z líc ruža pokoja?
Čo máš s hronskými vlnami?
Aj krásna si mi ale tie krásy
zastiera cudzia bytnosť akási
prázdna je tvoja mohyla
zdá sa, že živly zemské ti slúžia,
ale zemšťana prsia sa úžia
pri tebe Kto si? „Ja? Víla!“

Blížite sa zas, obrazy dávne,
do mládenských hájov duši!
Ťažké ste mi, a predsa zábavné,
žiaľ váš žiale moje ruší
Nuž, poďte, prsia celé roztvorím,
aspoň raz ešte citom zahorím,
ktorý raj mi kedys’ tvoril,
onemiem, ešte raz prehovorím,
chrám ten ľúbosti ešte raz stvorím,
abych naveky ho zboril!

„Zboril, zboril!“ to strakavé Hole
dva ráz za ním opakujú
a od severu dolinou dole
hlasy v prudkých vetroch dujú,
počúva junák tieto ohlasy,
a dupkom jeho zježia sa vlasy
tak myslíte aj vy, hory?
Zboriť? Neverím sprostej prírode,
cudzia je ona v ducha slobode
duch môj chrám ten nerozborí!

Ale nebude to chrám ľúbosti,
oj, tejto niet v mojej moci!
Spadla už hviezda mojej milosti,
dala „zbohom“ mojej noci
Ale vystavím kolibu malú
a v nej uložím osiralú
dušu vo snov ľahkých vienky
a pod kolibkou tiché sklepenie,
tam odpočinie moje túženie
v hrobe spiacej rozpomienky.

Toto preriekol a driečna Víla
počúva v ňom city svoje,
a vábnosť devy zas obrátila
k sebe zrakov mužských dvoje
Kdeže si bola, Víla-Marína?
Aká je tvojej vlasti krajina?
Aké sú tam tvoje časy?
Čo chceš s tým vencom, ktorýs’ mi dala?
Kde si tie ruže doňho nabrala?
Kde sú tvoje vrané vlasy?

Mládenec milý! ach, rada by ja
ešte s tebou ľudsky cítiť,
ale obledlá už raz ľalia
farbu ruží nemôž’ chytiť
Líca moje sa nezabronejú
a ústa moje už nezaznejú
hádam nikdy citom lásky,
mňa osud vyrval z tvojho náručia,
a čo ma teraz od teba lúčia,
sú životov vyšších čiastky.

Na lúkach týchto ma vídavala
s tebou plná mesiaca tvár,
jeden som s tebou tu píjavala
blažeností útlych pohár
A keď ťa svety diaľne mi vzali,
tie vody hronské na mňa volali,
k nim som čo deň chodievala,
ony mi boli zrkadlom žitia,
a ako slabých mocnosti schytia,
tak mňa ony sebou vzali.

A tieto vlasy, tie vlákna zlaté,
zmenili mi havraniu pleť,
a oči vyšším plameňom vzňaté
ľudským zrakom vzali obeť,
a šaty tieto, hodváby biele,
otriasli farby svoje veselé,
čelo zastrel veniec biely,
a spevy tvoje, ozveny žiaľov,
zavrel tam pod tou smútkovou skalou
družiek mojich spev veselý.

Vídal si často na mojej tvári
slzu žiaľov tvojej duši,
čítal si často v ružovej žiari
líc, čo počuť chceli uši
Nemám už sĺz ach, všetky tie bôle,
v ktorých sa lásky rosilo pole,
do Hrona som vyplakala,
a tie farby z líc tvojej Maríny
v slzách sa zmyli, za ne som stíny
tieto dávnych krás dostala.

Kde domov môj? Od Baby-Holi
k ostrihomským vrátam Hrona.
Znáš kraj ten milý, kde v kvetnom poli
rieka táto cestu koná
Rodina moja, rodina švárna,
od Tatier našich k hradbám Komárna
po Váhu má svoju vládu,
a kňažná, pani brehov a vody
slovenskej tejto peknej prírody,
Drahomíra z Velehradu.

Tam pod Ďumbierom zámok z mramoru
kryje vôd tých spenený vier,
a štvoro Sirén stráži závoru
z alabastru kresaných dvier,
a z diamantových mojich oblokov
dívam sa do tých strieborných tokov,
v ktorých zlatá ryba pláva
Poď so mnou, milý! len teba čaká
krás týchto mojich tisícoraká
mne bez teba pustá sláva.

Okolo zámku môjho mi zvonia
v hlasoch nebies ihry vlnôk,
v hlasoch tých všetky krásy Pohronia
letia v jeden slastí potok,
je to len šplechot a huk zemšťanom,
lebo citom sa ku nebešťanom
povzniesť nezná nízke plemä
Poď so mnou, milý! lebo tie zvuky
sú pre Vílu len milostné muky,
keď hlas tvoj v nich predsa nenie!

V bystrých sa vlahách ráno kúpavam,
každá vlnka ma pohladí,
na breh ma nosí k zeleným trávam,
kde sa srdce rosou chladí,
a družky moje hneď sa zanoria,
hneď si po bleskoch hladiny dvoria,
útechu mi pilno stroja
Poď so mnou, milý! budeš blažený,
a blaženejšej nebude ženy
ako s tebou Víla tvoja!

Vidíš striebornú tú lúč mesiaca
v dvojnom blesku na Hrone tlieť?
Perlový člnok ryba letiaca
v ňom si Víla zvykla letieť,
a s hviezdami si o závod lieta,
tie svetom neba, tá nebom sveta
v ideálnom živle hnutia
Poď so mnou, milý! neplaz sa zemou,
poď z týchto večných bolestí snemov
ta, kde duše nezasmútia.

Časom si vyjdem na breh čarovný,
do tône líp, jelšín chladu,
kde tieň jaskyne tichamilovný
objímava Živú mladú,
družice moje medzi skalami
hor’ dol’ s bystrými skáču srnami,
mňa len kvet a šum hôr kojí
Pod so mnou, milý! poď v moje svety,
čo nám zranili ľudské klebety,
to nám sladko svet ten zhojí.

Počúvaš duté hučanie Hrona?
Vieš ty, čo huk ten znamená?
To Víla túži, narieka ona
od pŕs tvojich odlúčená,
a ten môj ohlas brehmi zatriasa,
počujú ľudia, blednú, divia sa,
biedni! lásky neznajú zvon
Poď so mnou, milý! to rvanie vody
bude hlas srdci našich slobody,
ľúbosť celý zaspieva Hron!

Počúvaš tichý šepot tej rieky?
Či vieš, čo šum ten spomína?
To sú modliacej lásky náreky,
v ktorých mrie Víla-Marína,
tiché sa vzdychy tam ozývajú,
jeden za druhým preč ubiehajú
ta, kde radu držia veky
Poď so mnou, milý! a v šepot citov,
ktorým deň nový, deň večný svitol,
zmení sa šum tento rieky!

A keď sa vlnia tie hronské valy,
za vodným hrob hrobom pláva,
a čím prudkejšie vetry zaviali,
tým aj výsosť hrobov vstáva
To vlnenie je beh ňadier Víly,
ňadier, ktoré už raz pocítili,
že ľúbosť ich svet cudzí má
Poď so mnou, milý! poď, duša moja,
nech prsia naše len dych pokoja
tíško vlní a nadýma.

Vrelosť úst mojich hasia tie vlahy,
v ktorých prachu hrudného niet,
a oko chodí pre pokrm blahý,
v ten tam hviezdnych plameňov svet,
zemskej ťažoby Víly neznajú,
a keď aj v žiaľoch sladkých zalkajú,
nešťastie ich je neba syn
Poď so mnou, milý! nasýť tie hlady,
ktoré vodieva s sebou cit mladý,
poď, túžba ty mojich vidín!

Ten hrmot sveta, ten vresk potreby
v podhronský svet neprebije
a v driemot ľahkých pokojnom nebi
oči moje sen ukryje,
a blbotanie tekúcej rosy
po snách ma časom blažených nosí,
jak detinský spev kolísky
Poď so mnou, milý! lebo bez teba
mi je i výsosť tohoto neba
len pustá noc, len hrob nízky.

Keď lampa noci plným sa svetlom
ponad Pohronie rozleje,
ticho je všetko, v poli zakvetlom
len spev svrčka trávou veje,
a v diaľke cengá zvonec spiežový
driemajúcemu znak pastierovi
lúkmi chodí Víla biela
Poď so mnou, milý! v tej jasnej noci,
keď spia prírody slabí otroci,
ja by blúdiť s tebou chcela!

A na halúzku sadnúť jelšiny
a dívať sa v hviezdne brody
a na ospalé hľadieť doliny
a zhovor viesť s šumom vody,
a čo by schladil vetrík večerný,
to pozavíňať v objem tvoj verný,
aby city nepovädli
Poď so mnou, milý! v tom kolembaní
blažiť ťa budem, v zlatom svitaní
vítať s tebou deň omladlý!

Nejdeš? nejdeš, chlapec zmámený
žitia svojho podlým svetom!
Nejdeš v náruč nešťastnej ženy,
ľúbosť nie ti je podnetom!
Mlčíš a kloníš na prsia hlavu,
akobys’ vypil horkú otravu
v rečí mojich sladkom toku!
Začúchla Víla, strelila Víla
zrakom blesku naň tvár odvrátila,
„Zbohom!“ a zmizla v potoku.

Zašplechli vody a z bielej peny
„Poď so mnou, milý!“ len šumí,
a mládenec ten jak prebudený
načúva v tie hronské dumy,
a obraz ten mu k očiam prirástol,
prirástol k srdcu ťažkou boľasťou,
a bolesť mu zavrela reč,
máta ho čosi ale je vo dne!
Prikovaný je, stojac slobodne,
ani tam byť, ani ísť preč.

Mlčal on, ale v duši búchali
búry divej ťažké hromy,
a stúpal ďalej k skale od skaly,
cesty pravej nevedomý
Tak je to, keď sa človek s anjelom
a duch nesmrtný so zemským telom
a svet jeden s druhým druží!
Načo sa božstvo v ľudskosť oblieka!
Načo len múti srdce človeka!
Načo nebo zem tú súži!

Ale pochybnosť z prsov šuhaja
jak ranná hmla odstupuje,
do zasvätencov jasného kraja
vyššia moc ho pohybuje
Pukne v ňom srdce ľudského syna
ako vriaceho, mladého vína
plný temnica sily sud,
a krv do bledej vyhrčí tvári
a duch mládenský v ňom sa rozjarí
a vydýchne zmožený blud!

Zbohom, Siréna! zbohom, dievčina
sipiacich tých milých mi vĺn!
Šuhaju! tebou vládne otčina,
sľub a zákon verne vyplň!
Vo svet neznámy s neznámou Vílou,
bárs sladkohlasou, bárs lícomilou,
v hrtan pustiť sa chladných vôd?
Je Hron môj obraz môjho národa,
ale obraz ten predsa len voda,
a duch je slovenský národ!

A ľúbosť? Ľúbosť k deve umrela,
keď umrela moja deva,
milenka hlasom človečím pela,
Siréna tá divno spieva
žiale poznané za slasť neznámu
dať a skutočnosť za tôňu klamu?
To osud môj nekáže mi
Víla! ty zostaň tam v svojom nebi
mňa ešte zemské viažu potreby
a vlasť moja je na zemi!

Keď oči tieto zatieni úmor
a zastane mi srdca buch,
od slovenských sa odoberiem hôr,
tak pozná tam ťa ducha duch,
zatiaľ navštívim i tieto trávy
každý deň a tie pamiatky slávy
slávnej krásy chcem spomínať,
budem aj v člne Hronom sa nosiť
a lós tvoj slzou útrpnou rosiť,
ale čln zas s brehom spínať.

A čo ten zákon vernosti mojej!
Odpustiť svetu jeho hriech,
že skazil blaho ľúbosti dvojej
a krásam tým spravil posmech?
Nie, ty si padla v žitia biede
a pomstiť sa na žitia jede
povinnosť ma moja viaže!
Ľúbil som ľúbosť len samu v tebe,
a mráz v ľúbosti a ľúbosť v chlebe
karhať to mi ľúbosť káže!

Uvrznúť svetu, syn strachu plachý?
Víťazstvo mu bez boja dať?
Učila dieťa potupiť strachy,
učila ho slovenská mať!
Keď padnem i ja v galibách sveta,
nech si tam potom vo tmách zastretá
zvoní života hodina
Keď som ťa preznal, tajomná Víla,
odpusť nemôže tu ľudská sila
prezrieť rady Hospodina!

Tak zbohom! Zase šuhaj sa brodí
po brehoch Hrona rodinných,
sviatočné slnce slávne vychodí
spoza mrakov, z krajov iných
Na veniec hľadí mládenec tichý,
akoby liečne kvetov kalichy
prezeral ranám k obleve,
a zas sa očma nesie k oblakom,
akoby bôľno mladým tým zrakom
bolo hniť v zemskosti pleve!

Čertovou svadbou dažde sa lejú,
jakby sa pretrhol oblak,
po Holiach celých hromy sa sejú
a seje ich zázračný mrak,
jedle praskajú, trieskajú duby,
a krížom-krážom svetlá záhuby
zahanbujú mesiaca tvár,
blysk za blyskom si ruky podáva,
zdá sa ti, svetom že celým pláva
vlniaci sa blkom požiar.

Navrchu hory skala široká,
tristocentová skalina,
okolo tejto priepasť hlboká
a hustá, tmavá jedlina
a z tej jedliny roj sa vyvalí
na okrúhlinu tľapkavej skaly
zázračno-spanilých dievok
a letkom vlajú kol a dokola
a spevom hučí hromová Hoľa
a ku spevu oblohy tok.

A vlasy ich sú letiace vlákna,
vlákna zlaté na slobode,
a ich odevy z tenkého plátna,
bieleného v hronskom brode,
z očí im strieľa duša ohnivá
a každým hnutím búrlivo kýva
rozdrážená, zúfalá slasť
Či blaženosť to, či muky pekla?
Aká tie duše vášeň rozvliekla?
Čo je lós ich, kde je ich vlasť?

Ale v divom sa zhone len krútia
na hladine skalnej Víly,
ich hlasy horou tmavou sa rútia,
skadiaľ tie sa vyrútili
Chvojky lipové v rukách lietajú,
tou belosťou šiat sa prepletajú
a zlatom tých dlhých vlasov,
a v divom skoku Víly sa krútia
a s hrmením sa oblohy mútia
hlaholy tie vílnych hlasov.

A tá tma hory ten huk víchrice
to zvonenie ťažkých hromov
ten bledý pohľad hviezdy cárice
ten spev dievok ten šum stromov
tá podnebeská Hole výšava
tých ohňov nebies strašlivá sláva
výskot, čo ples devíc zrodil
tie valy postáv nocoblúdivých
hra vlasov zlatých let sukieň sivých
hoj, v jednote aký to div!

Ale od dolín Hrona skalného
hor’ tiahne devíc inších chór,
náhlia na krídlach skoku valného
a zázračný ich je pozor,
šat ich fenická farbí purpura
a vlasy zlaté roznáša búra
kol hrdla, pliec, stranou líca
a v ich prostriedku diadém zlatý,
stozáhybové s povlakom šaty
to Dobroslava králica.

Už sú na hore Čertovej svadbe.
Či satanskú svadbu slávia?
Či tí anjeli sú v dákej kliatbe,
ako ľudia o nich vravia?
Oni sa ľúbia, hľadia, vítajú,
do spoločného tanca sa dajú,
a spev jeden v nich sa dvojí
a hromy stíchnu, vetry zamĺknu,
len blesky nebies tu i tu zbĺknu
a spev v kole devíc stojí

V ľahký skok, voľné družice,
v nás zeme bôľ večne čuší!
V let voľný, Tatier orlice,
kŕdeľ večne mladých duší!
Krásny je kvet, krásna zora,
krásny špľachot bystej vody,
krásna je zelená hora,
krásny let šumnej slobody
a v krásach tých krásu spieva
svetu napriek voľná deva.

Víly Hrona, Víly Váhu!
Deň svadby a rozlúčenia!
Pime dvojej slasti vlahu,
vzkriesenia a umučenia!
Družka s druhom podľa neba
vedie čistej svadby snemy,
ale dušiam blahým treba
rozlúčenia podľa zemi
ľúbosti večnej vzkriesenie,
lásky časnej umučenie!

Pime dvojej slasti vlahu
medzi zemou, medzi nebom,
víťazstvo čistému blahu
nad mizerným sveta chlebom!
My spájame, čo svet dvojí,
my vlažíme, čo svet suší,
my dvojíme, čo svet spojí,
my tvoríme, čo svet ruší
sláva na Tatrách, Urpíne,
kňažnej hronských víl, Maríne!

Tak spev. Ale Víl pekná králica
netancuje a nespieva,
a tvárou sa jej z líca na líca
žiaľ kýsi tajný prelieva
Sedí na skale v jedľovej tôni,
korunné čelo ku ňadrám kloní,
ku ňadrám búrno zvlneným,
zdá sa, že hrôzy stíchlej víchrici
do pŕs sa zamkli tichej devici
s citom prudko roztúženým.

Podľa nej sedí tá Dobroslava,
čo kňažná je devíc Váhu,
jej skvostná ruka, jej ruka pravá
objíma družicu drahú,
a z úst jej, v slávnom čo Velehrade
v lipových chládkov velebnom sade
sladili rty Mojmírove,
z úst tých vylieva potechy vlahu
na dušu družky, na dušu drahú,
v účastlivom, vernom slove

Nemárni slzy, družica moja!
Nemuč srdce milé Bohu!
Nebúr tíšiny môjho pokoja,
netráp sestry bez osohu!
Na môj že osud spomeň si divý!
jak my s Mojmírom bývali živí,
nešťastní vždy a šťastliví
Nitra sa triasla my sme padali
pravou sme rukou vraha rúbali,
ľavou srdcia objímali!

Pohronská Víla nezdvihla oči,
Víla pohronská len mlčí,
po čele jej sa chladný mrak točí
a v duši jej prudko blčí
Len vyššia viera ňadrá jej spína,
keď na svet padlý sa rozpomína
a keď váži deň budúci.
Čo ti je, drahá? tak Dobroslava,
lež odpovede inšej nedáva,
len to „Neviem“ duch horúci.

Horkýže neviem. Známe hodiny,
kde neznámy žiaľ nás marí,
známe hodiny, kde zas cit iný
sladkostí sto pre nás varí,
známe hodiny, v ktorých nadšenie,
strach, túžba, nádej, sláva, tušenie
zhmlia život nášho žitia
To ouvertúry vyšších dňov viery,
cez ktoré k veľkej nebies opery
hlasy božské nás uchytia.

Obrazy samé po stenách sveta,
po srdciach ľudstva vidíme,
či to skutočnosť, či len klebeta?
Či sme hor’, či to len sníme?
Na tých obrazoch farby sa menia,
farby sú tôní ľahkých stvorenia,
tône sú deti miznutia
No čo v obrazoch dejín sa zjaví,
lebo čo duša v obrazoch vraví,
to nezná svet zabudnutia.

Na Sitne stojí ha! sny a klamy!
Nie skutočnosť je to ducha.
Na Sitne stojí mládenec známy
a známa jemu mladucha
Na čelá blesky krásy primreli,
srdcia sa v pokoj svätý zavreli,
oči slzou lásky zvreli,
zo sĺz kastalské vznikli pramene,
zo srdcí kvetín rajských korene,
z čiel jasných nebies plamene.

Na Sitne milý a milá stojí
a ruka ruku si stíska,
na výšinách sú oba v pokoji,
dolinou pod nimi blýska
a on prerečie Slávno je, drahá,
dívať sa z výšin ľudského blaha
v biedne nízkosti pohromy.
A ona Ale ešte slávnejšie
spustiť sa z výšin v stavy biednejšie
a zdusiť ľudstva Sodomy!

Kroky sa pohnú z obrovskej skaly
k nížinám chalúp machnatých.
Ale ich duše voľné lietali
velebno v nadšeniach svätých,
jak na kyj verný ruka pastiera,
tak útlosť devy sa podopiera
na silné druha rameno.
No či skutočne, či sa mi sníva?
Milý! či horou sa neozýva
i tvoje i moje meno?

Či to len vetry severné dujú?
Či ktosi o pomoc volá?
Či sa družice moje žartujú?
Či Víly vábia dokola?
Nie sú to vetry búrne severa,
nikoho zbojník tu neoberá,
tri ráz to znova zaznelo,
družice moje sa neprechodia,
Víly sa v chvíľach týchto nevodia,
čos’ inšie byť to muselo.

A z húšte švárna mladucha kročí
s náručím láskou rozpätým,
sláva nesmrtných svieti jej z očí
a s kľúčom hrá ruka zlatým.
Pleť jej hodvábna z vábneho čela
na prsia biele vážne zletela,
pokoj na líci jej býva,
na ústach sedí jej zvest veselý,
a jej postavu driečnu šat biely
v šumiacich zhyboch pokrýva.

Marína stŕpla. A divná deva
vždy blíž a bližšie sa blíži
Neboj sa, drahá, čo sa odieva
v toľko krás, nám neublíži! -
Zázračná k milým samým prikročí,
oboch objatím divným otočí
a v oboch srdce zahorí,
a oba v nemom divu zastali,
jakby čarovným prútom dostali,
a Drahomíra hovorí

Na svety kosec šedivý chodí
a mŕtve životy kosí,
poľom žitia sa kostlivec brodí,
darmo ho i mladosť prosí,
čas do večnosti časy preváža,
Morena krehké životy zráža,
na vrahov chodia katovia,
čo kosa kosí, to padne, zvädne,
čo tieň objíme, to večne schladne
toto sú moji sluhovia!

Ja som ich pani a slúžka Boha,
k blaženým anjel blažený,
ku sláve viesť je moja úloha,
komu lós tento určený.
Kľúč zlatý zlaté otvára brány,
šťastní, prešťastní, čo jak poddaní
zákonom svätým slúžili!
Poďte, priatelia moji, ku večnej
kráse, po ktorej v túžbe srdečnej
ľúbosti vaše túžili!

A milenci sa pevno objali,
krem lásky nič necítili,
z očí im zmizli sitnianske skaly,
jakby ich veky schytili.
Žiadnych tu vrchov, žiadnej doliny,
žiadnych tu rokov, žiadnej hodiny,
len z veže padali tóny.
A i tie zvony v diaľkach odzneli
Uši ohluchli, ústa znemeli
tá zmizla a zmizli oni.

Jaskyňa temná skalnaté steny
tichosť jej pani, pán pokoj,
mach mladý s dlažbou skalnou zrastený
milý - milá! to paplón tvoj!
Ústa sa od úst milých nelúčia
náručie sa nepúšťa náručia
hýbania tu žiadneho niet
Len v tvárach blahú vidieť nádeju
a v dušiach tichých príjemné tlejú
rozpomienky na zhaslý svet.

Ktože to tam spí? Mŕtvi, či živí?
Ni posteľ, ani mohyla.
Tu z bludu svitá úkaz pravdivý,
tu mŕtva láska ožila,
tu v snách smrteľných nesmrtnosť drieme,
títo už vedia, čo my nevieme,
im slnce nové vychodí,
títo v objatí lásky ustali,
zemských ľúbostí zdroj vyčerpali,
ľúbosť ich znovu sa rodí.

Zhrčala trúba! rty sa hýbajú,
zhrčala! oči prezreli,
zhrčala! nové údy vstávajú,
keď hlasy „Vstaňte!“ zazneli.
Milenci vstali vstalým sa javí
cherub vzkriesenia v zorách oslavy,
prst jasný vpravo ukáže
Tam zlatá brána za ňou blesk slávy
priezračnosť svojej rajskej postavy
zrak milých na seba viaže.

Ústa sa pohnú, milý hovorí
Dobrý deň, moja predrahá!
Tisíc krás nových od teba zorí
a jedna druhú premáha
Ťahy, čo vlastnú krásu ti dali,
v celosti svojej síce zostali,
ale blesk nový dostali.
Tak poďme, drahá, v nové životy,
v životov nových nové dobroty,
do všetkých dobrôt jednoty!

Maj sa mi dobre, ty hora zlatá,
ty pekný vrch mojej duši,
pamiatka tvoja bude mi svätá,
tú vek žiaden mi nezruší.
Koľko ráz som zrak k tebe zvýšila,
všetka sa búrka žitia stíšila,
vidiac tvojej výšiny moc,
a keď som na tvoj vrchol zastala,
o veľkostiach som malá snívala
no, Sitno moje, dobrú noc!

Dobrú noc, Hron môj! ty druh srdečný
mládeneckých mojich citov!
Na brehoch tvojich v prsiach mi večný
kvietok ľúbosti rozkvitol
a v behu prudkom krištálnej vody
čítal som často slávy zárody
a mohutných duchov koľaj.
Veštec! pri tvojom som blbotaní
sedával v tajnom, čarovnom zdaní
ale teraz dobre sa maj!

Zbohom! ty ľud môj, ľud môj ľúbený,
vyšších letov mojich predmet!
Zbohom, pamätaj, že máš sľúbený
duchom svetov bezmierny svet
Ja duchom tebou večne prejatým
s tebou chcem túžiť k ideám svätým
a s tebou tam i tu bývať,
syn tvoj chce žialiť tvoje žialenie
a na síl tvojich víťazné vrenie
s vrelým sa nadšením dívať!

Ešte sa, drahá, na svet obzrime,
ľúbosti našej hospodu,
ešte si na zem jeho spomnime
pri okamihu rozchodu
Na jej sme prsiach sladko snívali,
na jej sa krásy často dívali,
v nej prvé zachľupli slasti.
Je svet ten predsa smrteľným milý,
bárs duše často v ňom zablúdili,
bárs trpkých vlasť je boľastí!

Pamätáš, moja, tie tiché mraky?
Pamätáš dni tie ružové?
Pamätáš lúk tých jarné zázraky?
Pamätáš chládky lipové?
Pamätáš tamtie nebeské doby,
v ktorých utíchli srdca žaloby
a nebo na zem zvábili?
Pamätáš na tie duše spanilé,
ktoré nám vždycky tak boli milé
a jedno s nami cítili?

Počuj, môj! či to anjeli Sláve
zastaveniečko dávajú?
Či to dôstojné organy práve
nebies Hospodinu hrajú?
Nie je to bitých strún nariekanie,
byť sa to nezdá píšťal hučanie,
nie to strún hladených spevy
To sú tie čisté hlasy étera,
v ktoré prst večných cností zaviera
súzvukov rajských výlevy!

Láska nebeská je vetrík juha,
duše sú strunky strieborné,
rám tých strún pekná večnosti dúha,
blesky strún blesky sú zorné
Vetrík ľúbosti duše previeva
a súzvuk citov útlych zaznieva
od vekov pólu do póla,
a pokoj neba len šum ten ruší,
keď spieva osud blažených duší
tá večná harfa Eola.

Tie pekné tône so svetlom hrajú
na poli snežnej belosti,
jak cesty krížom svet prebiehajú,
tak dúhy tieto výsosti.
Na čomže sedia? na nebi, morách,
na lícach, lúkach, na hradoch, horách?
To vlastnosť zeme mizernej!
Nebeské farby duší obleky.
Ale, druh môj! svet tento ďaleký
farby sa nezdá mať čiernej?

Družka! tu ľúbosť svieti nevinná,
tu je nádeja zelená,
svetlá sa nebom jasnosť pohýna,
tu láska vládne červená,
tu zlatý oheň v obetiach horí,
tu i fialka kvitne pokory,
i ruža citu útleho
ale noci tu nemáš hrobovej,
tu duše driemu v tôni ružovej,
v speve vetríka šumného.

Vy, v dolách stínov ešte žijúci,
radu priateľa prijmite!
Verte v ľúbosti Eden žiadúci,
láskou sa k láske zažnite!
Jedno to, či sa v devu zaľúbiš,
či srdce svoje sláve zasľúbiš,
či vied ťa zajme obloha,
či sa národu svojmu zasvätíš,
či v objem šíry ľudstva zaletíš
len zaľúb vo všetkom Boha!

Boh náš je láska, a láska jeho
v kráse sa svetu zjavila,
jedno, či v letku práška drobného,
či v letoch duchov sa skryla,
z večného toho čerpaj pokladu,
v ničom si dušu nezastav mladú,
až slávu ducha rozvinieš
Len túž a horli v svätom zápalu,
či z hlbín vzlietneš a či z Uralu,
k nebu sa predsa vyšinieš!

Tys’ mňa, anjel môj, cítiť učila
a v bránach žitia objala,
myšlienku z citov si mi rozvila,
z chlapectva mužnosť vyzvala
Žili sme spolu pre vyššie žitie,
spolu cez zemských dní vlnobitie
v prístav tento sme pribyli,
by sme tu ambru jednu dýchali,
jeden med z jednej čaše píjali
a dvaja jedno ľúbili.

Počulas’, drahá, od múdrych sveta
či v dvoch môž’ jedna byť láska?
Dvojjednota im je len klebeta
a trojjednota otázka,
tys’ im to skutkom už dokázala
seba mne s’ dala a mňa si vzala,
oboje láska spojila.
Múdrosť to dala ľudskej potrebe,
by tá jednota človeka v sebe
druhého ľúbiť učila.

Keby to krásne duší zmierenie
srdcia naše neviazalo,
spadli by putá naše milené,
to slobodu by nám vzalo
Dvojnosť je milé ľúbosti puto,
v slobodu mení porobu túto
dvojjednoty podivný stroj.
A keby nie, mládenec milý!
akože by sme tento cítili
nesmrteľných duší pokoj?

Ach, v ľudských prsiach cnosti sa boja
ťažkých žiadosti reťazí
tu neskalený cit má pokoja,
tu svätosť večne víťazí,
tu bezočivé umĺkli zlosti,
tu sa na prsiach čistej ľúbosti
každá moc tajná zlomila
Ja sa ti neviem ináče koriť,
nemôžem inšie cítiť, hovoriť,
len krásna, moja a milá!

Čo voláte, vy, zemské ohlasy,
že v nebi nieto prstenky?
Alabastrových prstov okrasy,
zálohy vernej milenky?
Oj, vy sudcovia slabí, škrekľaví!
Vidno, že bleskov nadzemskej slávy
v myšlienkach vašich nestáva!
Načo anjelským prstom okrasy?
Načo tam záloh, kde po vše časy
vernosť sa vernosti dáva?!

Že v raji večnom nemá poľúbkov
ľúbosť studená, nepravá?
Nezávidí vám cukry holúbkov
nadzemskej ľúbosti sláva
Bozk je na zemi to mu dať sluší
časom rozkošný závdavok duší,
časom úst zvyklé potkanie
Nebeská láska no, či nie, drahá?
zaviera všetky studnice blaha
v jedno a večné bozkanie!

Šťastní ste tamdoľ, ktorí túžite
vidinou krásnou nadšení!
Nežiadam, aby v slávy úsvite
cit pekný ten bol zrušený.
Duch veľký v svojich túžbach svojhlavý
útokom ženie na brány slávy,
až kým ich šťastne otvorí
Ale blažený, kto jak my, drahá,
keď svet bolestí už popremáha,
v pôžitkov raji si dvorí.

Pamätáš, krásna, tie okamženia,
ktoré nám z neba padali,
keď sme sa ešte v krajoch túženia
na zadusenie objali?
Nuž tam v premenných dolinách zemi,
kde rozlúčenie tam sú objemy
na sladké slasti bohaté
Láska nebeská, tá neobjíma,
lebo od srdca srdce prijíma
len jedno večné objatie.

A dušu moju slávne unáša
nadšenie nebeských citov,
svety! čo mi je mrákota vaša,
keď deň v prsiach mojich skvitol?
Večnosť mi svoju strhla oponu,
duch ku vlastnému vzlietol zákonu
orličím letom slobody
Vyviedla ľúbosť podstatu moju
cez búre sveta až ku pokoju,
k Bohu cez modly prírody!

A nebom celým prorocký zvoní
v žalmoch zbožných Cherubov hlas,
že i ostatné mraky odroní
z duchov ľudských všemožný čas.
A nebom celým cez všetky veky,
ako vĺn zlatých kypiace rieky,
blesk čarovnej slávy vlaje
a vôkol dôstojného prestola
v chóroch zbožnencov blaženosť volá
Halelujah! Boh láska je!

Neplačte, perly sĺz nízkej zemi,
že svet ten váš lásky nemá,
tu drží za vás výhlasné snemy
láska tá, čo tam je nemá
a v snemy tieto vždy prístup majú
tie krásne duše, čo v svete lkajú.
Svet ten je posteľ bolestí!
Tak teda plačte, veď sem lietajú
slzy, čo z očú lásky padajú
ku prameňom večných slastí!

Marína moja! ľúbosť sa naša
v chalupách zeme zrodila,
dcéra poklady matky vynáša,
ktorá jej útlosť vodila
Ľúbosť sa naša pozdvihla k nebu
a tej jednoty blahú velebu
na nás samých sme videli
Ach, nevďačná to ľúbosť by bola,
keby sme z toho blaženstva póla
na biedy matky hľadeli!

Priatelia slávy, dajte nám krídla!
v doliny zemské zletíme
a tie smrteľných biednikov bydlá
v chrámy lásky posvätíme
Ľúbosť nás naša tam naspak volá,
jej sláva táto zdá sa len škola,
zdeliť sa jej je úloha,
suchá je rosa, ktorá nevlaží,
blaženosť, ktorá druhých neblaží,
to blaženosť je úbohá!

Čo sa to v prsiach našich ozýva?
Veď večne my sme blažení!
Čo nás do krajov nízkych vyzýva?
Veď rozdiel náš je zmožený!
Oj, drahá! láska zjaviť sa žiada
ja rád mám teba, ty mňa máš rada,
svet ale lós náš necíti,
tvár svetolásky, všeobecnosti
dobyme úzkej našej ľúbosti,
to prsia naše nasýti!

Oltáre si tam duch náš vystaví,
oltáre lásky nezvratné,
z radostí svojich obete spraví,
z túžob modlitby posvätné!
Boh náš! až pokiaľ iskra ľúbosti
nezblčí v plameň ľudstva šírosti,
tam kľačať v prosbách budeme.
Potom, keď v ohni tom zemskosť zhorí
a svet sa v jeden chrám Tvoj pretvorí,
Boh náš! pred trón Tvoj prídeme!

Objím ma, objím zas, duša moja!
Vyhnite z cesty, planéty!
Ľúbosť do boja volá, do boja
v pole za sväté predmety!
Hnevy ľúbosti a ľúbosť hnevov!
Cnosti, majte sa do sladkých spevov!
Hromov sa traste, odpory!
Vy krásy, čo sa v časoch nemenia,
buďteže túžbam nášho nadšenia
obromohutné podpory!

Vitaj nám, Sitno! Tatry, vitajte!
Ty Váh prudký, ty silný Hron!
Ruky nám, duše drahé, podajte!
Svet náš, svet váš zas je jedon!
Vitaj, Ladoga, vlnenie Sávy,
vitajte, brehy Visly, Otavy,
vy Obrohory, vitajte!
I vy, rovníka pusté osady,
i vy, dvoch pólov gigantské ľady,
vítania ohlasy dajte!

Otčina moja! čože ty spievaš?
Faustov divých pekelný svet?
Či achillovské hnevy rozsievaš?
Korzikána pokonný let?
Či Don Quijotov veterné hrady?
Či Uránie a Mesiády?
Či prózu v báseň obliekaš?
Oj, necháš ty to bardom šedivým!
S nádejou blahou, s túžením živým
v blažených žiaľoch nariekaš!

Ktože by u nás písal satiry?
Kto by u nás prózu sníval?
Kto by tu spieval krvavé chýry?
Kto by modly staré vzýval?
U nás sa ľúbi! tu šuhaj švárnu,
tu syn povďačný matku obstarnú,
tu zemko zemka bozkáva,
tu krása kráse ruky podáva,
tu sláva sláve dáva úlohu,
tu božstvo teší sa v Bohu!

Čo na smetiskách Tatier umiera,
to pieseň tvoja ukryje?
S mŕtvymi mŕtvy nech sa oberá,
to ľúbi život, čo žije.
Pre podlosť ľudskú, pre nízku biedu,
pre zmije plné kliatby a jedu,
pre hnilých rabov, mamľasov,
pre podrobnosti zemskej potreby,
v horliacej duše vysokom nebi
súzvučných nenájdeš hlasov!

Nechcem ja, aby vlasť moja milá
v Olymp sa kýsi zmenila,
ni aby dcéra ľudská, spanilá
obraz svoj zemský stratila!
Nemožno ľúbiť svet magnetikov,
nemožno vzývať námesačníkov,
na zázrak strašno sa dívať
Vysoké biedy túžob pozemských,
velebné chyby citov panenských
možno aj ľúbiť, aj vzývať!

Marína moja, dumnej nemoty,
šumných piesní mojich predmet!
Čo bych tri večné spieval životy,
piesni mojej skončenia niet!
Ako keď vetrík v škárach Devína
v šume slabučkom deje spomína,
tak spev môj svetom previeva
No mne nemožno bolo nespievať,
ale či mám sa krásam posmievať?
Umĺkni, hlas! Ona spieva!

Ona spieva! To spev svetu nemý,
hlas volajúci v Sahare,
a mne tak hasne, oj! tak hasne mi,
ako obeť na oltáre
Ba ako víchor duchom mi letí,
prebieha všetky života svety
a všetky moje rozumy,
a v nich sa točí ako vír rieky,
šumí dokola, až-až naveky,
na dne duše mi odšumí.

Lebo ta letia obrazy divné
nad večnosťami podstaty,
a moci sveta bujné, záživné
sú vlastných si detí kati,
a žitia toho chladné vanutia
prežiť velebné krásy nás nútia
a raj citov nesú nazmar
Nuž teda! keď to poroba žiada,
nech dušou celou blesk sa rozkladá,
ako Moskvy svätej požiar!

Marína moja! teda tak sme my
ako tie božie plamene,
ako tie kvety na chladnej zemi,
ako tie drahé kamene,
padajú hviezdy, aj my padneme,
vädnú tie kvety, aj my zvädneme,
a klenoty hruda kryje
Ale tie hviezdy predsi svietili,
a pekný život tie kvety žili,
a diamant v hrude nezhnije!

Vo blesku lustrov sálou vonnou
už schytil vietor hudby tónov
po páre páry v tanca vír.

Tvár našli oči, ruky dlane,
hruď našla prsia milované
a v lícach smiech a šťastia pýr.

Pán s hrdým čelom, vlasom vraným,
vo zrakoch s divným ohňa planím,
sa klania kráse krásavíc

vo bielom šate, s plavým vlasom,
vo veľkých očiach z neba jasom
a bielej šije, bielych líc.

Už letia v tanci. V sály kúte
sa díva chlapča zabudnuté
za nimi v jeho duši žiaľ.

Na handre handra, smeť na smeti
a blata kusy v jeho pleti,
nímž pestrý pán ho okydal.

A krása letí. Verí v slová,
čo trepe huba panákova
v stisk verí, verí v jeho vzdych.

Ó, never, deva, v krásu masky!
To pozlátka, to larva lásky,
lož, lesť je všetko v slovách tých!

Tam v kúte pravá tvár sa skrýva,
tam pravdy kyslej čierna skyva,
tam lásky vrelej plná dlaň!

Ó, vráť sa! Devu tóny mámia,
na hruď mu bielu hlávku skláňa
a v pery bozky tisne pán…

Cez okenice svetlo šedé
sa vkráda v sál už, tváre bledé
už tratia sa… Zatíchla sál.

A hasnú svetlá, pláštik berie
si deva sama, hľadá dvere…
Tam v kúte niekto zaplakal.

Ako keď na zimu slnka lúče zlaté
v chladnú pôdu blysnú v stromov inovate,
v ľadom skuté rieky, v zasnežené kraje,
na zamĺkle cesty, hory, lúky, háje
priletí vták prvý jara potichučky.
Myslí stromy kvitnú, zelené sú lúčky,
pôda teplom puká, oheň blyští z chlma
vrchov a ten vtáčik o vesne je duma.
Mrazný vietor fúkne, prvý sniažik padne,
vtáčik odletuje, poznovu je chladne…

Ajhľa, tak váš kvietok z prekrásneho venca,
ktorý mlunne vlietol semá do Lučenca
ku mne medzi aktá, zákonníky, knižky,
navrátil mi svet ten stratený a blízky.

Uvidel som znova večer tichý, krásny,
cez agáta lísťa mesiac svieti jasný.
Na lavičke sedia traja, štyria, piati.
Milo hľadá fľaky, Samo ako svätý
vraví šeptom, slečna Marka tá sa smeje,
Ivan pokrčený kúri, myslí kde je
teraz Anča, má-li ísť na šálku kávy.
Slečna Ľudmilka tá s prstami sa baví.
Milan medzi pánmi na bürgera hrá si,
druhý Milan hľadá dneska zlaté vlasy,
hľadá, paše dojmy, perla, čo on povie.
Čo robí, to neviem slečna Novákovie?
Mamka tá je hore, Jano sa dnes duje,
a či na budúcnosť pekné plány snuje.
Vilo pokukáva v Olinkine očká.
Ruky v lone, ticho sedí Olinôčka.
Etka je na mlieku s Oľgou Hurbanovie,
sever zmizol z nej, včuľ v efektoch si hovie.
Slečna Anka úlev iste v hudbe hľadá,
odhrnula sukne, ku cimbalu sadá,
tečú tíško piesne, on je medzi nimi.
Slečna V. tá v mysli spočituje gími…

A tí piati sedia… Mesiac vystupuje,
nad agátmi svieti. Vietor pofukuje.
Veža desať hlása. Domov
duma letí…
Ruka klesá k aktu zmizli pekné svety.
Zima von a dlhá zasnežená cesta…

Už nad lipy vyšla luna,
aleja sa v svetle blyští.
Rybník skvie sa, v tichosť parku
z diaľky potok zurčí čistý.

Ľaliová tvár a slncom
opálené mladé líce,
v jeho oku plameň lásky
a v jej pohľad holubice.

Ona kráča zvoľna. On je
akoby pri plote raja
jeden krôčik už je v raji,
a v tom raji iba dvaja.

Stoja. Ona ľnie ku prsiam,
v ktorých lásky vulkán víri
a tie líca ľaliové
a tá bledá tvár sa pýri.

Slabá, mäkká ruka silnie,
silná ruka mäkne náhle.
Štyri ruky objímajú
všetky svety neobsiahle…
Nikto ich viac nerozdvojí.

Ja znovu vidím osvetlenú sál
a čujem kúzlo plesnej harmónie.
Zabĺklo líce. Srdce tuhšie bije.
A v oka mieri horí vrúci pal.
Ó, ako blízko zabiť denný žiaľ
Môcť padnúť kolo beloskvúcej šije
už žitia každá chvíľka vence vije,
že radosťou by človek zaplakal…

Lež zmizla doba. Doby viacej nenie,
kde žitia krajší býval jeho sen.
V ňom najkrajšie pre túžby v láske mrenie.

Včuľ hlúpe citu sipenie a vrenie
Smiech v očiach, v pernách dennej reči tieň
že cítil človek krásy okúzlenie.

Za pohľad veľký, trojnásobný
prijmite moje komplimá.
Je obrázok to ozaj zvodný,
je krásna vaša Žilina.

Tie biele veže mesta v slnku,
hôr volajúcich modrý pás,
rad dumných ízb! Oj, neraz vlnku
v ich múry hodil starý čas
vo svojom historickom toku.

Tam báječného korza stín.
Tam slzu rozpramení v oku
ten starý, žltý Budatín.
Tam so spevom Váh nadol speje.
Tam veľkolepé fabriky.
Tam mladý sádok bez aleje.
Tam s alejou park veliký.

Tam v trafike sú špeciálne.
Tam na sobotu bude bál.
Oj, miesto skvostné, ideálne!
Oj, Žilina, môj ideál!
Do spevu ladíš moje pery…
Lež, pravdu! Žiadne výčitky
Najpeknejšie sú Studničky
a jedno dievča v atelieri.

Mier oka mení sa na vrúci pal.
Chlad líc zabĺkne. Srdce tuhšie bije.
V sfér hudby letí duša harmónie,
sŕdc ľudských peklo zapomínaš kal.
Mnieš, celý svet že ohňom vzplápolal,
čo v prsiach tvojich sladkosťou sa ryje.
Tu zrazu desným škrekom bieda zvyje
i obzrieš sa i hanbíš, že si spal

Na svetlých poliach čiernych vlkov tieň,
na pravdy prosby zloby zlorečenie,
za zlorečenie mäd, za prosbu blen.

Ó, zbohom, túžieb malicherných vrenie,
ó, zbohom, divné lesky očú žien,
ó, zbohom, vašej krásy okúzlenie!

Pri pive sedím sám a sám.
Ó, prídi, drahé spomínanie,
a polož aspoň v pekný rám
tie dlhé, smutné chvíle rannie,

nech v dešperátny obraz ich
kus svetla z jeho blesku padne,
nech, keď sa z pŕs vykradne vzdych
a zbije túžbou srdce chladné,

sa nazdajú, že pijem rád,
že myšlienka mi v kraje letí,
kde plzenčiny mierny chlad
v prelestných pohárikoch svieti!

Ó, prečo metáš, fujavica,
tie snehy v moju smutnú tvár,
že načim dlaňou zastrieť líca
a rozžialených očú pár.

Ó, kde si, kde si, Duhopoľ?
Ó, kde si, dlhopoľská rieka?
Pri vetre, ktorý duje z hôľ,
tým lícom mojím slza steká?

Pred chvíľou som pod vaším oknom stál,
naň zlatá luna svoje svetlo liala,
cez reťaz krov, čo steny objímala,
rad tichých okien v nežnom svetle plál.

Za bránou v chodník až ku dverám biely
stín mŕtvy padal, spôsobený mnou,
a ticho vôkol, len čo v polet snov
sa plachým vzdychom ústa moje chveli.

Pri páre tvojich večerníc,
pri horúčosti tvojho dychu,
pri vlnách hrudi, pele líc
ty vlníš moju lásku tichú.

V tých vlnách krv mi búcha v slych,
krv duše zaľúbenej, vrúcej
vo chvíľach hriechu rozkošných
s tou tvojou spolu zmierajúcej.

Sťa keď sa večer spustí v kraj
a nočným vetrom z’šumia lipy,
tak z tichej fľašky predo mnou,
ó, neraz kracherlíček z’sipí.

I teraz jeho lejem mok
a bzučia, víria jeho kvapky,
ja dvíham pohár brúsený
a nápoj svieži v ňom a sladký

na zdravie tým, v nichž býva cit,
cit opravdovej svätej lásky,
nech víri on, sťa kracherles,
keď padá v pohár z bielej fľašky.

Tá budúcnosť nás klame vždycky,
ba oklame aj okamih.
Hľa, prišiel večer poetický.
Ja kráčam v sieň sťa ódy stich.

Zriem v parteri a galériách
rozsiate pestré kytky dám.
Sám Paľo v luzných melódiách
sa moce v Dome sem i tam.

Tu zrazu, miesto vína moku
a ruky s plným pohárom
a vinša ku novému roku,
čo vám už dávno chystal som,

predo mnou horký chinín rudne,
by schladil sa, by zbledla tvár,
by vzplamenenie moje čudné
zamenil krvi riadny žiar.

Namiesto vašej chladnej ruky
na tento šťastný nový rok
na pobláznenej hlavy muky
mi kladú chladný obkladok.

Namiesto dlhej túry s vami
posteli robím kompliment
a funty cítim za ušami,
na rukách kilá, v hlave cent…

Až teraz, keď sa vracia zdravia
a ďalej som kus od hrobu,
žiaľ nad strateným v zrak sa stavia
a v srdci cítim ťažobu.

Oj, slečna Marka! Ako vták,
čo s piesňou radostnou k nám letí
a udeliac z nej mačný mak
aj nám tu, hneď sa tratí v svety,
kde nedozrie ho ľudský zrak
tak prilietli ste aj vy k nám,
štebotali za okamženie,
a tratíte sa zreniciam.
Sŕdc našich daromné je vrenie,
nadarmo klaniame sa vám.

Čo lámanie je našich rúk,
rozprestieranie smútku duší,
čo tichej nočnej hudby zvuk,
čo kytica, čo ľady ruší,
čo Amora v nej skrytý luk!
Vy opúšťate, slečna, nás,
sme cudzí pre vás, drahá slečna.
No, keď sa nám aj trasie hlas
pri rozlúčke, čo má byť večná,
počujte posledný vinš náš
Keď teda máte uletieť,
nech muža vášho skromné chvály,
že preňho krem vás šťastia niet,
vám nahradia nás, kytky, bály
a celý utratený svet!

Dopil si víno. Zložil čaš.
Dosť veselia a rozčúlení,
hoc nápoj ešte sipí, pení
a bleskami chce opiť nás.

Už dospieval si piesne rýmy,
hoc piesňou zuní ešte sieň,
by nebol pokoj, nebol tieň
a tichosť medzi veselými.

Už doskákal si, bratku môj,
hoc na žilách hrá cigáň ešte
a páni v čiernom, v bielej veste
v ramenách držia poklad svoj.

Dosľubovals’. Na tvojej hrudi
už iba jeden kvietok máš,
ostatných kvetov samopaš
na tvoju tvár už nezablúdi.

Dobúrils’ noci. Svetlo ich
hviezd, plnej luny ligotanie
na filisterské zmeníš spanie,
na chrapot, zo sna hvizd a vzdych.

Pospíš si riadne, popapkáš si,
fajočka zvisne z tvojich rtov,
pod peknou stučnieš papučou,
zariadiš mumákové kasy

pre dcéry, ktoré vzrastú, hoc
dáš i tej tvojej žienke Marke
i synom časom na „polgárke“
i sebe na vist. Dobrú noc!

Frak obliekaš a uväzuješ mašľu,
k prsiam si bielu ružu pripínaš,
pri novom ohni iskru nevyhaslú
starého kamarátstva spomínaš
a voláš, aby na tej krásnej púti,
keď voľnosť budeš skladať v mäkký rov
dvoch drobných rúk, keď farár v jednu skrúti
dve duše a od starých priateľov
ich odtrhne, ja odprevadil teba
a tvojho žitia družku budúcu?…
Nie. Nechcem naučiť sa, ako treba
zabúdať kamarátov lásku horúcu.

Vizita dlhá bola dosť.
Či polámal sa v ceste most,
či hosť sa cítil veľmi dobre,
či prišiel strašne riedky hosť.
Vizita bola dlhá dosť.

A po peróne ľudí prúd,
vrav, šumot, kriky, piskot čuť,
tam pri tom stolci pasažiera
akoby rozbolela hruď.
A po peróne ľudí prúd.

A nikde známych očú pár
a nikde črty známych čiar
a nikde hodváb pod klobúkom
a ružová a biela tvár
a nikde známych očú pár.

Tu zrazu nový hvizd a vír
sťa rozzlobený mušketýr
prifučal rýchlik od Trenčína,
na Vrútky letí pasažír.
Tak on a možno inak chýr.

Nie, vo vás nie je lásky cit.
Vás vábi hĺbka milovania,
no nechcete sa ponoriť
a na dno plávať bez dýchania.
Podávate mi malú dlaň,
čo vo vír by ma zaviesť chcela,
by strmhlav hodil sa doň sám,
vyniesol všetky perly vám,
aby ste nimi opeknela.

Vy ste sťa vtáča pestrých pier,
čo u vôd spieva lásky nehu,
len zvlaží párik smädných pier
a letí k protivnému brehu.
Neponorí sa v hĺbku vôd,
len krúži túžbou nad vodami,
odlieta preč, keď volá „poď!“

Od serióznej prírody
zaiste je to veľmi vtipné,
že často na najkrajší kvet
ten najšpatnejší chrobák lipne.
No stáva sa, že niekedy
i živá, drobná, ľahká ruža
zachváti cit a potlačí
aj toho najsmelšieho muža.
Toto vám, slečna, postačí,
že tak sme slabí, ako mocní
a že si vás dovolili
pozdraviť aj chrobáci noční.

Kto nemôž’ teplé líca cítiť,
kto nejde proti očiam vrúcim,
kto nechce nežné slovo schytiť,
kto rukám verne milujúcim
vie svojou rukou uniknúť,
na lásku preč sa s dušou berie,
zaviera ešte tuhšie hruď
pred roztvorenou v nedôvere,
a sotva prvé žblnklo vrenie
na ľahké chytré ochladenie,
a sotva prvý zaznel tón
pomýšľa už na piesne skon,

a preto jednak nepohľadí,
čím väčšmi líca láskou blnia,
jednak je tichý, chladný, bľadý,
čím väčšmi slová nehou vlnia

o láske ten nech nevraví
keď zahodil sám na ňu putá,
krv rozbúrená zastaví
ním mŕtva bude obejmutá!

Ach, čo raz pozriem vo váš zrak,
tým väčšmi moje oko horí,
tým väčší čudnej tiesne tlak,
tým väčšmi srdce túžba morí.

Ach, čo raz tisnem vašu dlaň,
tým väčšmi láska zostať káže,
tým väčšmi vôle bystrý pán
sa ku vám a len ku vám viaže.

A predsa viem váš mäkký vzhľad
na druhé zahľadel sa strany,
chce iným očiam trblietať
v tom nekonečnom milovaní,
viem dlane vašich bielych rúk
sa zdvihli prosbou v iné smery,
v nich celej vašej duše puk,
skvost citu, oddania a viery,
viem nepohladkám nikdy vlas,
nezablýska pri mojej hlave
ich jemný, zlatý, krásny jas
v dvoch duší vrelých tichej vrave,
nezobjímajú pohľad môj
tie vaše oči tiché, mierne
a túžob mojich smutný roj
nezmrie na vašej láskou perne.

Na more člnok pustil som,
chtiac dostať sa do šťastia zemi,
no blyslo razom, zduňal hrom
môj člnok horí rozborený.

Od pôdy blaha bije prúd
a brehy delia šíre vody.
Kam zaniesť svoju plnú hruď
bez člnka a bez pevnej pôdy?

Padám na prsia búrnych vĺn
sám bezpomocne v cudzom mori
a majetok môj jeden čln,
čo v chladnom prúde horí!… horí.

Že láska moja vrúca k vám
vám k žiaľu dolu kopcom letí,
ten žhúci uhasína plam,
rozsýpa popol tu a tam
daromné prosby? Nieto rety,

by starou vášňou vzplápolal,
k vám hýbal každý pocit hrudi,
myšlienku každú privolal,
tvár bielu vašu sceloval,
plameňa každý jazyk rudý?

Hneváte sa, že líca pel,
že hebkú rieku zlatých vlasov,
že ret, čo v cite onemel,
že pohľad očí, čo sa skvel
a v šťastí ukrýval pod riasou

na prsia svoje vinul som
a každý príboj vlnobitia
ľúbosti v srdci odkrytom
prinášal len ku vašim rtom
a nového im dával žitia.

A vravíte, že v’ mne je lesť,
lesť, ktorá v maske lásky chytá
kvet rovnako, či je u ciest,
či kvitne v tajoch skvostných miest
vysaje sladkosti dosýta,

zavláči pobelavý list,
odnesie jeho prvú vôňu,
pohryzie, čo sa dá pohrýzť
a mizne, sľúbiac naspäť prísť
po žertvu lásky bezúhonnú.

Nie. Z lásky k vám, len z lásky k vám
sa vraciam z predposlednej méty,
so slzou v očiach postávam
a pozerám ku záhradám
a v nich na rozsypané kvety.

Je mäkká, nežná lásky niť,
zaviaže predsa silno, stuha,
chcem ešte krátko voľným byť
pre vás, pre lásky svojej cit,
pán sebe, ale pre vás sluha

Vy máte ostrých ihiel pár
a náprstok a okno jedno,
v ňom bazicu a denný žiar
a bielu, utešenú tvár
a žitie milované, biedno.

Ja nemám, čo by chyžky kút
zmenilo v salón s parketami
a nitky visiace na hruď
cez hrdlo v perál biely prúd
a v rukavičku mozoľ dlani.

Vám život spôsobiť so mnou,
čo posledný si odev zvlieka
a radosť zahaľuje tmou
a biedu s tvárou zimničnou,
čo hrká kosťmi, zubmi seká

ponúkať z lásky? Naspäť ísť
pre cit ku vám, ku vám! mi treba,
nie vláčiť pobelavý list,
nie pohrýzť, čo sa dá pohrýzť
a zvrhnúť v peklo eden neba.

Nie. V prácu sotiť dvoje rúk,
vytiahnuť z nej, čím sa dá zlátiť
ten život plný bied a múk
tej, k nejž sa nesie srdca tlk
a túha k nej sa prinavrátiť!

Dvom týždňom zajtra minie deň,
či večer nášho rozlúčenia.
Ó, slečna! Ja sa vraciam preň
od tých čias v každé okamženia
a hľadám ho a hľadám vás.

Tam zostal v známom koridore.
Svit lampy vrhal lúče sporé
na tmavý šat a zlatý vlas,
na čela tieň a biele líca,
na malú chvejúcu sa dlaň,
keď ostatný raz ku pernám
som zdvihol ju a večernica
zapadla mi a nastal deň,
deň rozumu a rozváženia,
čo trhá jemnej siete sen,
sen dvojitého zaľúbenia.

Ach! A ja blúdim od tých chvíľ
za chvíľami, čo nie som vstave,
by v srdci som ich udusil
a zabil spomienku ich v hlave.

Či vrhám sa vo ľudí zmes
na cestách kružných plných šumu,
či mojeho príbytku cez
okno hľadiac pradiem dumu,

či pri Dunaji zastanem
tak niekdy v osvetlenej noci
a chladných, čiernych do ramien
vĺn v rozpomienkach nesiem oči,
či padám kaviarní vo zhon
počúvať hudbu husieľ žiaľnu
mojeho srdca smutný tón
vše hľadá svoju pieseň diaľnu,
tón iný hľadá, čo by s ním
radostnú vydal harmóniu,
na slovo duše podal rým,
v ňomž rovnako dve duše bijú.

Čo skvost je mesta, mesta slasť
a plný pohár radovánok,
keď chybí tichých mrkov vánok,
úprimných slov tichučký dážď
a teplo zaľúbenej ruky
a svetlo, čo má milý zrak
a radosť, keď dá pohľad znak,
že sú pre lásku v prsiach zvuky.

Je sobota. Sa večerí.
Nad Kúriou srp luny svieti.
Rad vzbĺkol lámp. Do opery
sa chystám. Drámu Margaréty
vo Fausta prudkom objeme
predstavujú aj s baletami.
No nie pre spev, čo nevieme,
nie pre blesk, ktorý oči mámi,
nie pre to šumné publikum,
pre toalet hodvábnych šum
a nie pre mäkké ženské tváre,

ružové ako ruží list,
voňavé a vo lustrov žiare,
jagajúce sa musím ísť.
Mne inde rastie steblo krásy.
Vy myslíte, že v balete
ho trhať chcem? Však? Neviete.
— Tá Margita má žlté vlasy,
ten srdcu slastný, známy jas,
tak podobný na váš, na váš!

No končím už s pozdravom vrúcim,
ľúbiacim, večne milujúcim.

Nie, nevravím, že očú mojich pár
viac pohľadom od teba neodletí
a láska, ktorá teraz z neho svieti,
vždy, vždy na tvoju padať bude tvár,
by neochladol obličaja žiar
tvojeho teplý, úprimný a svätý,
náklonný na tie najnežnejšie strety,
hotový dať najdrahší srdca dar.

Nie, nevravím a dušu moju mäkkú
storáz som preklial, storáz preklínam,
že nie je vstave skytnúť zábezpeku,
no vyvoláva slov úprimných plam,
sa kúpe v očú teplom papršleku.
Oj, odvráť sa od duše, ktorú mám!

Oj, hruda! Ty si láskou hrudí!
Ty nesplnený, krásny sen,
ty mocou, ty si slávou ľudí!
Nie zhora, z teba svieti deň.

Veď v tvojich lícach toľko zlata
v slnečných papršlekoch zrie.
Čo skvostov, keď si rozopätá,
čo bohatstva ti v žilách vrie!

A koľko ťa je, toľko savcov
ťa cicia, toľko škriabe rúk
ti tvár, sťa milióny mravcov
by rojilo sa s vreckom múk

nie pre jedinké okamženie,
kde pot je možno z čela strieť,
pre chleba kus a najedenie,
pre pohár vody zhasiť smäd,

lež pre moc a pre rabstvo duší,
pre vlastnú sýtosť, cudzí hlad
z vlastného domu robiť sklad
bohatstva, ktoré pôde sluší,

pre tých, čo ešte hynú v hlade
a majú ťa u samých nôh
a prosia, by si bola všade
tak, ako dal ťa všetkým boh.

Dal ako vozduch, vodu, rieky,
tak ako modrý nebasklon,
tmu jeho, jeho papršleky,
chlad jeho, teplo, tíšku, hrom,

tak ako dal im mozog v hlavu
a tvrdú práceschopnú dlaň,
v rty žalobu, v zrak plaču riavu,
bez žitia žiť, bez práva daň.

Pri vás mne znova perute,
životom hluchým okyptené,
narástli. Slová zmĺknuté,
pocity dávno odcítené

zas tisnú sa mi v perny, zas
to srdce nimi vravieť chce mi
a keby pieseň zvil pre vás
v tom svojom novom roztúžení,

tá pieseň by zaplakala
a bolo by mi iba ľúto,
že stíchla by, jak stíchala
každučká zvitá v knižku túto.

Nuž, miesto piesne podávam
vám tieto verše úzkostlive,
veď boli písané aj vám
a tak sú ony ešte živé.

Smiech zatíchol. Zamĺkli žiale,
i rozpomienok ozvena
rozpraskla sa na žitia skale,
do týchto veršov vpletená.
Hej, mŕtve sú tu všetky slová…
No srdce mi nezmŕtvelo,
vždy hotové je smiať sa znova,
vždy hotové by bolelo,

len jednu dušu mať nablízku,
čo by sa so mnou zasmiala
a niekdy v smútku v nocí tíšku
ukradomky aj plakala.

— S tým valsom chce sa preletieť
človeku túto svetlú sálu
von, hore v hviezdnatý parket.

Tá mäkká hudba oceľ berie
zo srdca a ho otvorí,
tá sladká hudba ľne ku pere

a pár so srdcom hovorí
otvorený a obmäkčený
o láske hneď… a zaľúbení!

— Či mimo valsu, mimo plesa
o láske človek preriekne sa!?
Bol čardáš. Paľo s citom hral,
že aj ten svätý lotos vzplál.
To husle ho tak rozpálili
a oči, čo ho pohladili
pána, čo sa mu ukláňal,
ktorého ruky k sebe vili
ten krásny kvet v tej krásnej chvíli.

Ja hľadel naň a zvedel som,
že ktosi sa mu k srdcu kradne,
vzpäl ruky za tým lotosom,
že jemu padá kvieťa vnadné
a pre mňa z neho šepotom
už ani lupeň neodpadne.

Kdeže sú tie pekné časy,
keď sme sa len ledva zišli
a už sa nám nad rozlúčkou
obom v oči slzy tisli.

Keď nad tými rozlúčkami
obidva sme plakávali
celou cestou a tú cestu
celú pred sebou sme mali.

Šli sme spolu. Pýtali sa,
ako sa to rozlúčime.
Videli sa. Zavzdychali
Kedyže sa uvidíme…

Dlho sme sa nevideli,
dávno sme sa rozlúčili.
Oprobujme, či by sa tie
krásne časy nevrátili!

Nie, vo Vás nie je lásky cit.
Vás vábi hĺbka milovania,
jej priezračnosť, jej nežný kmit
až k vrúcim perlám celovania.

A ste sťa vtáča pestrých pier
na brehu spieva lásky nehu
ovlaží párik smädných pier
a letí k protivnému brehu,

neponorí sa v hĺbku vôd,
len krúži túžbou nad vodámi
Ulieta preč, keď volá poď!…
ku hĺbke medzi objemami,

ku hĺbke bozka teplých rtov,
poď k hĺbke s hĺbkou plnej duši
ňou miluj mňa a život mnou
ja tebe svietim v žitia hluši!…

I podávate malú dlaň
čo v hĺbku by ma zaviesť chcela
chce svietiť očú vaších plam,
by duša perly uvidela.

Nie. Skvost ste, cit váš jeho ble
kto pozerá naň k tomu svieti
i kúpia ho a predsa lesk
každému blíska, mihá, svieti.
Čierny orlík skáče po halúzkach,
po halúzkach vysokého duba.
Pokoj mu už zanechal srdiečko,
to srdiečko mladé v mladých prsiach.
Už ho vrelé túžby rozrývajú
a sadne si na vrchovec duba
a prebíja ostrými očkami
tú vysokú belavosť nebeskú
a zamútia sa mu očká bystré,
očká bystré sťa dve krištáľové
vyvieračky blatnivým prívalom.
A zástene temne sťa povodeň
„Hor’ ma tiahne moja hlávka mladá!
hor’ ma tiahne nad túto čiernu zem,
hor’ do výšin z rannej hmly šedivej!
Ale krídla treba ta široké,
treba švihlé ako tá šablička
a ja nemám ešte len krídelcia,
len krídelcia mladé a v nich malé
hoj, maličké ešte len pierečká!
A ja bych sa sťa hrudka rozpadol! —“
Po vysokých skalách skáče šuhaj,
šuhaj mladý, bystrý ako jeleň.
Pokoj mu už zanechal srdiečko,
to srdiečko mladé v mladých prsiach.
Už ho vrelé túžby rozrývajú
a zastane na končiari skaly
a hlávku mu to zlaté slniečko,
to slniečko zlaté bozkávalo.
Očkom mieri na lúčku zelenú,
ale viacej pozerá na lúčke,
na zelenej lúčke tátošíka
a preberá očkom plameňovým
tú vysokú belavosť nebeskú.
A zamúti sa mu očko bystré,
očko bystré ako jasné nebo,
sťa to nebo oblakmi čiernymi.
Napnú sa mu prsia, prsia mocné
a vytisnú tajomné vzdychnutie,
oj, vzdychnutie ťažké z úst plamenných,
sťa Rimavy tichej šuchotanie
„Hor’ ma tiahne moja hlávka mladá!
hor’ ma tiahne z tejto čiernej zeme,
hor’ do výšin z tejto hmly raňajšej!“
Vtom zaplače stemna čierny orlík
šuhaj vrhne očkom na tú stranu,
očkom bystrým, očkom sokolovým,
a zavolá hlasom temných hromov
„Hoj, orlíček, ty plačeš za výškou,
za belavou výškou, kde otcovia,
kde otcovia tvoji lietavajú!
Hoj, ty by si roztrhal reťaze,
ktorými ťa táto čierna hruda,
čierna hruda k sebe priťahuje,
keby si mal sily v svojich krídlach!
Ty by si ma vykrútil vysoko,
keby si mal v krídlach tuhé perá!
Hoj, hor’ sa! ja mám už ruky silné,
v rukách silných ligotnú šabličku!
Poroztínam tie reťaze ťažké,
ktorými zem čierna priťahuje,
priťahuje k sebe ľudí márnych!
Hoj, mladého ja mám tátošíka
a tátošík má už krídla tuhé,
krídla tuhšie ak’ tvoji otcovia!
Vydrapí ma z tých pazúrov zeme,
vyletíme až ta nad slniečko,
nad slniečko s teplými líčkami!“
A zaskočí dva ráz kozím skokom
a prelúči nôžku ponad chrbát,
ponad chrbát mäkký tátošíka
a rozsekne železné reťaze,
so šabličkou ostrou až sa ziskrí.
A letí-letí ponad hory skaly
a stratia sa pod ním ako vo sne
a letia letia, až tak hviždia
mladé krídla bystrého tátoša.
A zamieri dolu zrakom ostrým
a vidí tam v tých belasých vlnách
hrudu čiernu, čiernu sťa tmavá noc
„Hoj, tátošík! Kde je sivý Dunaj?
Kde sú Tatry s bielymi hlavami?
Kdeže je, ľaľa, tá naša zrutná zem?
Čože sa to za hrudu tam černie?
Čože je to za mravenčí kopec?“
A tátošík tichým hlasom riekne
„Táto hruda? to je tá krásna zem!
Miliónom ľudí najmilejšia!
Či vidíš tam koľko mravcov na nej?
Tí, čo vláčia, čo sa škriabu, bijú,
to sú draví, lační zlatožrúti!
Tí, čo sa tam, ľaľa! škrtia, kolú,
to sú bratia krutí ako tigri!
A či vidíš tamto tú strakavosť?
To sú zemskí slávni hrdinovia
v devätnástom století klamári,
to sú ľudidráči aj židovia!
Namier okom bystrým tam v tú stranu,
tým, čo brucho pred čelom chodieva,
to sú pyšní sebci, bruchopasci!
Pozri ešte, ak sa ti nehnusí,
čo sa vláčia, váľajú po bahne,
to sú hnusní zvieratskí opilci!“
A žiaľ stisne srdce šuhajovo
nad tým peklom čiernym, nad smradľavým
krv sa vzbúri v ňom sťa víchrom more,
oči sa mu iskria ako blesky,
vlasy v ohni mu dupkom stávajú.
A prerazí hlasom hromov hrozných
tú širokú belavosť nebeskú
„Hoj, ty hruda čierna, hruda zemská!
Nehodná si ni dobroty božej,
nehodná si ni hnevu božieho!!“
Tajnosť stará zletí mu vtom k ušku
a šopce mu temne ako vetrík,
keď si ihrá s hustými jedľami
„Nebúrže sa, ty šuhajčok mladý!
Nehnevaj sa prídu ešte časy,
prídu časy a to časy zlaté,
že sa hrude reťaze rozprsknú,
a ľudia sa vznesú hor’ do výšin,
hor’ do výšin, do týchto belavých!“
A vyletel vyletel vysoko,
a vyletel hor’ až k krištáľovým,
k krištáľovým maličkým hviezdičkám
tie mu prsia krištáľom poliali
a vyletel k mesiačku bledému
ten mu šaty ligotne postriebril
a vyletel k zlatému slniečku
to mu vlasy dlhé pozlátilo
a vyletel do tajomných krajov
tie mu veniec diamantový dali.
A skloní sa pred tým trónom Boha,
pred tým trónom plameňa večného
spytuje sa Boha najvyššieho
„Bože večný! Bože vševedúci!
Či to vždy tak má byť na tej hrude,
na tej hrude biednej, hrude zemskej!“
A zaznie hlas od trónu jasného
„Ty pretínaš cestu k večnej sláve!
Ty osláviš tú nízku, biednu zem!“

Už vyletel orlík ponad duba
a roztrhol praskom tie reťaze,
tie reťaze ťažké čiernej zeme
a vyletí hore nad oblaky,
a prezerá belavosť širokú
a pozerá pod sebou čiernu zem.
Oj, lietava orlík za šuhajom,
za šuhajom bystrým pod hviezdičky,
nevyletí ale nad slniečko
ako šuhaj na tátošíkovi
len sa krúti ponad čiernou zemou
ako oblak čierny, hromonosný.

Hoj, raduj sa, nebo, nebo zlaté!
Čiernej zemi reťaze praskajú!
A lietajú si bystrí šuhaji
hoj, do výšin belavých s hrdinom,
hoj, s hrdinom Bohom osláveným!
Tam sa tešia ich spevy lietajú,
tam lietajú po vlnách belastých!
Radujte sa zaslepnutí ľudia,
prišiel vám deň zlatý deň spasenia!!
Čo sa namáhaš, ty človečie oko?
Či chceš preletieť cez nebo širokô?
Či môžeš? — a či smieš cez svetov milióny?
Tam ty zahynieš — tam ťa tajnosť zroní!
Darmo sa od sveta silíš lietať k svetu.
Nemáš, ej, nemáš sily k tomu letu!
Bo ťa ich blyskot zaslepí ohnivý,
i padneš pred ním sťa mráčok šedivý!
Či chceš na nich postihnúť Boha velikého?
A chceš do tej tajnej pozrieť tvári jeho?
Skapeš — ak si len kus mutné — ak by ťa nebolo! —
Až si čisté — čo tam chceš? — Boh je tu okolo! —
Či ho nevidíš — to more hlbočné,
širšie sťa nad tebou to nebo širočné?
Nevidíš, ak z neho pary vychádzajú,
a po miliónoch svetov ak sa rozsnúvajú?
Nevidíš — ako z nich tie kvapky padajú —
ako verný syn k otci doňho sa vracajú?
Lež nedozrieš jeho kraj, čo bys’ čo robilo —
ni tmavé dno, čo bys’ priam slniečkom žiarilo!! —
Či ho nevidíš tam ten Zákon Svätý?
Čo ho s pokorou svety poslúchajú,
čo je po tom nebi širokom rozliaty,
čo z neho aj na biednu zem kvapôčky kvapkajú,
kvapôčky tie kvapkajú, do nej sa vrývajú —
a ňou — ba i tým drobným práškom zatriasajú?
Čo slnciam cesty merá, by nezablúdili —
a s praskotom celé nebo v prach nerozmrvili?!
Lež nevidíš konca kraja — márne napínanie!
Skorej sčítaj po nebi hviezdy rozsypanie!!
či ho nevidíš — dušu rozžiarenú,
čo nebo bleskom svojím pozlátila?
Nevidíš ju plameňmi večne okrídlenú,
ako nimi tie svety široké prikryla,
čo slnciam blesky dáva, divotvorné sily,
tým, čo tak nebo veľké divne vykrášlili —
čo svoj’ silou pohýna nebom so svetami
sťa zemskoľudská duša biednymi ideami?!
Lež nemôžeš tie jej krídla preširoké merať,
bo len z tejto nízkej zeme smieš na ňu pozerať!!
Pusto všade, temno všade, mŕtvo,
mŕtvo v celej sveta priestrannosti;
všetko hnije, leží v tmavom hrobe,
v tmavom hrobe pod studenou zemou:
keď hromovým krídlom nestrepoceš,
nestrepoceš nad ním praskom strašným
a nepustíš svoje ostré strely,
strely zlaté do hnijúcich údov.
Život! ty vieš vzbudiť tisícveké,
tisícveké kostnaté múmie!
Ty lietavaš s vekami široko,
s vekami od národa k národu,
od národa zapadajúceho
k národu len v hrobe hnijúcemu —
vytrhne sa z náručí lahodných,
z náručí to hrobu studeného,
treskom krídla tvojho hromového,
a horúcou strelou upichnutý
ako spiaci orol na Kriváni,
keď zahviždí vetrisko na skalách!
Ty vyvádzaš z hrobu ľudstvo mŕtve,
ty mu do žíl z tvojho moku vlievaš,
z tvojho moku, divy tvoriaceho.
Ty vodievaš slávu blyštiacu sa,
blyštiacu sa ak slnce na nebi —
zelenými venci ozdobenú;
ty na hrude zemskej tvoríš raje,
raje milé krásnej blaženosti,
ty prírodu zo smútku vyvádzaš
a robíš ju milou, divnej krásy.
Oj, ty Život, vpúšťaj šťavu divnú,
šťavu divnú do žíl našich mladých,
vypusť strely z kuše oceľovej
do sŕdc našich, do sŕdc mládeneckých!
Doveď slávu národu biednemu,
dones vence nikdy neuvädlé!
Ej, letí plť dolu Váhom, na plti veselo —
jak vtedy, keď na nej bolo to Slovensko celô.
Letí, letí ako húska, z Turca do Trenčína:
Pozor, chlapci! tu je už tá Strečnianska dolina.
Zmĺkli piesne. Faktor rečie: Páčte tie tri skaly,
jak nám priekom šírym Váhom do cesty zastali:
to Margita. A za ňou toť! Besná na nás čaká;
hľa! jak hltá celý Váh do svojho pažeráka.
Nebojte sa! Neraz som ja prešiel sťato zdravý
s bohpomocou; — ale teraz, chlapci, klobúk z hlavy!
I všetko sa krížom žehná i modlí skrúšene:
prejde Slovák i cez peklo, prejde v božom mene!
Pozor! tu už Margita!
Že nás vľúdne privíta.
Stúliť veslá! a rúče
šmihom cez jej náručie!
Ona smelým neškodí,
dobrých Pán Boh sprevodí. —
Pozor! — tu Besná saňa!
Smelo v osudný skok!
Strelou do jej hrtana!
Razom: kormidlom vbok! —
A plť v huku i v pene
z pyskov sa jej vyžene.

Chvalabohu! — faktor vzdychne — šuhajci, už sme von!
A tí trnú, či za nimi Besná nejde v pohon.
Nabok strachy! — teraz k vatre! usušiť si šaty,
ja vám budem o tých hrôzach hrozné rozprávati.
A plť letí po hladine ako húska plavá
a pri vatre faktor starý šuhajcom rozpráva.

Ponad Váhom biely dom.
Pekná vdova býva v ňom;
ale krajšia dievčina
Margita, pastorkyňa.
Vdovička pekná, mladá,
vydávať by sa rada.
Vysedúva pri okne
a dievča v poli mokne;
oblieka sa v zamaty
a dievčatko v záplaty;
umýva sa vôdkami
a sirota slzami.
Idú, idú vohľači;
na vdovu nik nepáči,
len sa každý hneď pýta:
A kdeže je Margita?

„Hejže, Bože, prebože —
takto to byť nemôže!
Mne cestička zaťatá,
kým ona nie vydatá.
Vydať ju? — vec daromná.
Kto potom príde po mňa?
Bohatstvo pôjde za ňou:
ja slúžkou, ona paňou.“
Rozmýšľa, vzdychá, šepce:

„Pre ňu ma — ach, nik nechce,
pre ňu sa mi nešťästí:
preč! — ona musí z cesty!“
A zlým ohňom vzbĺkne zrak:
„Počkaj, počkaj! — zrobím tak!“

„Margito! — už po lete —
pôjdeš do Turca k tete.
Tam obžinky, jasoty:
čas oddýchnuť z roboty.
Vezmi sviatočné šaty
i živôtok z tafaty —
i partu, keď ti ďaka
ktovie, čo ťa tam čaká.“

Ide dievča dolinou
a macocha sihlinou;
dievča letí ako vták
a macocha ako drak.

Prišlo ono pod bralo,
kvietky vodou hádzalo:
„Hejže, Váhu, veštec náš!
kam ja pôjdem na sobáš?!“ —
Vtom vzteklica pripáli:
plesk! dievčinu zo skaly —
„Na! tu tebe sobáš tvoj!“
Voda, hora zhučí: hoj! —

Vdova kradne sa domov:
„Hoj, hoj!“ — ktos’ za ňou volá,
ktos’ kuká spoza stromov,
ale tu nič dokola.

„Chachacha! kto o tom vie?
Ticho, ticho, svedomie!
Už cestička preťatá,
už Margita vydatá.“

„Hej, šuhajko z Ľubochny,
nepískaj ty pod okny,
ale poď dnu ku stolu:
zoberme sa my spolu!
Cestička už preťatá,
Margita už vydatá.“
Nechodí šuhaj dnuká,
srdce jej žiaľom puká —
v duši kýsi hlas kričí
akoby hlas kuvičí:
„Aha, tu si, tu si, tu!
kam si dela Margitu?“
Hlavu na prsia zvesí:
„Nádej moja, kdeže si?
Ani šuhaj, ani sen —
svitaj, svitaj, biely deň!“

Svitlo. Vyjde do dvora —
tu Váh, nebo i hora
jak by hrozní sudcovia
okom prísnym ju lovia:
„Aha, tu si, tu si, tu!
kams’ podela Margitu?“
„Ani noci, ani dňa —
čo si počnem ja biedna?!“

Suseda! čo to značí
ten čudný rapot strák?
„Prídu, prídu vohľači.“
Vohľači? — „Veru tak!
Prikrývajte len stoly:
hostia jak by tu boli.“

Ach, suseda, suseda!
mne čosi pokoj nedá.
„Viem ja čo, dievka moja;
prídu oni — ukoja.“
Kto príde? — On? — a či nie?
„Čo súdené, neminie!“ —

Ticho. Už sa večerí.
Čuj len: klop, klop, do dverí,
klop klop, klop klop! — ha, kto je?
„To klope srdce tvoje.“
V okne — páč! — tvár strašlivá,
pozri! — jak sa dnu díva —
oči jej stĺpkom stoja.
„Veď to tam tôňa tvoja.“
Čo ten pes toľko breše?
Čo to za kvik na streše?
Na moste dupot koní:
ach, to už idú oni!

Dvanásta práve bije —
„Dievka moja, čo ti je?!
Bože môj, ty si chorá,
tebe sa dačo marí;
či poslať po doktora —
a či poslať do fary?“

Ach, nie, nie! márne reči,
mňa doktor nevylieči,
kňaz rozhrešenia nedá:
mne beda, večná beda!
Čuješ ten spev pred vráty?
To idú moji svati:

„Išlo dievča na sobáš —
hotuj, mamko, čo len máš.
Už nevesta zavitá
bielou ružou prekvitá.

Vezmi, mamko, pokladov:
pôjdeme my za mladou,
pôjdeme my ta, ta, ta,
kde Margita vydatá!“

Suseda! vody, vody!
Ach, zle mi, zle prichodí! —

Buch, buch! — dvere s’ rozpadnú
utopenci vkročia dnu:
„Hej, domová, domová!
čis’ už s venom hotová?!“

Zvýskne — vlasy sa zježia:
vyletí na pobrežia,
z pobrežia poď! hor’ stráňou
a svati všetci za ňou.
Ona predkom ako blesk,
hoj, a za ňou tresk a plesk.

Horou hučí: haj, haj, haj!
a dolinou: jaj, jaj, jaj!
„Pukaj kočiš do koní:
pokuta hriech dohoní!“

Na vrch brala doletí,
svadba za ňou vzápätí:
„Hraj, muzika, hraj!
Hraj, muzika, do skoku —
a s macochou do toku
haj, haja, haj!“

Tak sa stalo. — Od tých čias, vraj, o polnočnej chvíli
počuť, ako na tých skalách čosi clivo kvíli.
Na vrch Besnej chachot, chichot, svadobníci vreštia;
ale vtedy beda pltiam, to blízko neštestia.
A tak to, vraj, bude bývať, kým sa v prach nezmelí
to veliké, hrozné bralo, ten hriech skamenelý.
Neraz hrom doň ešte udrie, neraz Váh doň búši,
kým popraje Boh pokoja totej biednej duši.
Nejedna plť na tom mieste ešte sa rozletí,
kým sa miera nedoplní nevinných obetí.
A len potom celým Váhom — tak to povedajú —
poletí plť spievajúci dolu ku Dunaju.

Láska je strašne bohatá, láska, tá všetko sľúbi,
no ten čo ľúbil, sklamal sa a ten, čo sklamal, ľúbi.
Prach dlhých smutných letných dní na staré lístie padá,
poznala príliš neskoro ako ho mala rada.

Tak každoročne v jeseni svetlá sa tratia z duše
a človek, koník túlavý od srdca k srdcu kluše.
Pre každé chce zomierať, žiť nechce pre nijaké
chcel by mať jedno pre seba, je mu jedno aké.
Možno, že iba obrázok, možno tôňu iba.

No pred cieľom sa zastaví. Komu zas srdce chýba?
Zo všetkých mojich obrázkov mámivý ošiaľ stúpa.
Bola to láska? Sklamanie?Aj láska bola hlúpa,
že chcela všetko naraz mať a všetko naraz stráca.

Koľko ráz v noci májovej hľadeli do mesiaca.
No máj im málo šťastia dal a krátke bolo leto,
len jeseň, tá vie o všetkom a jeseň nepovie to.
Šla zima dolu údolím a niesla odkaz máju.
Túžieval, čakal, dočkal sa. Odišla. Nepozná ju.

Láska je strašne bohatá, lásáska, tá všetko sľúbi,
no ten čo ľúbil, sklamal sa a ten, čo sklamal, ľúbi.
Prach dlhých smutných letných dní na staré lístie padá,
poznala príliš neskoro ako ho mala rada.
Zápalka smútku chytá potichučky
,
samota prišla bez dotknutia kľučky
a pripomína veci stratené.

Cez polnoc tiahne; zrazu horia krute
i ostatné, čo boli spálené,
prst dažďa chytá vtáka za perute
a kvapky bijú na sklo ako kamene.

Zápalka dávna zažína sa znova
a tak jak dávno pália ma jej plamene;
mal som ju rád; no škoda o tom slova,
už dávno nezáleží na mene.

Jej plavá kader ako zo sna vlaje
a šerejú sa oči zahmlené,
no ja som iný, ona zmenená je
a dávno nezáleží na mene.

Nad ránom celkom zápalka sa láme
a prúžok dymu, svedok váhavý,
prezradí všetkým, na čo spomíname,
keď nakreslí nám jemne nad hlavy
zlomené srdce a pery zmámené,
čo klamú: nezáleží na mene.

Les
odkladá si všetky staré listy,
aj tie bez adries.
Les je les
a nik ho neprerobí.
A čo má byť? Má svoje hobby.

Ale ty radšej neblúď po lese;
naplakal si sa do zásoby.
A vôbec: tu si na zlej adrese.
Les má dosť práce s prezliekaním stromov.
Choď domov.

Myslel si: láska. A bol to iba zvyk.
Uletel ti biely balónik.
A je ti smutno. Niet čo zobrať do rúk.
Dni idú, idú ako rieky k moru,
dni idú, idú a ty tak hrozne sám
pripínaš krídla predstavám.

Niekto ti kýva. Ty sa neotoč.
Máš pod klobúkom krásny kolotoč.
Niekto sa pýta. Neodpovedaj.
Pozri, je jeseň zlatá ako čaj.
Pristáva práve tma, vypína motory.
Niekto len chodí, hovorí, hovorí…
To ty sám so sebou začínaš rozhovor
a je už pozde a je už neskoro.
Vybieha líška z hrdzavého lesa.
Nerozumiete sa.

Hrdzavá jeseň, láska hrdzavá,
a čo nám ešte zostáva?
Ešte je toho nadostač, čo zostalo a zahrdzavie.
Len sa mi pre to nerozplač.
Len si ju nechráň ako oko v hlave.
Obilie žltne.

Slama na klobúky
krásne dozrieva.
Deň ako stvorený je na čítanie z ruky.
Ospalé ďatle klopú do dreva.
Všade na svete to značí SOS.
V belasom vzduchu utopil sa les.
Milenci v ňom sedia s bledou tvárou,
pijú slnko s octom,
jedia kyslé jablká,
rátajú si prsty na nohách a na rukách,
tešia sa,že k životu to stačí.
Modrý les. Nad lesom sa mračí.
Z mračien odrazu odlomil sa blesk.
Zem sa nahla.
Sosny narazili čelom o čelo.
Tak sa zľakla, až sa zotmelo.
A ja by som ti kúpil
letnú búrku s kvetinami,
krotký blesk, čo by sa v nich pásol.
Keby som nemal na chleba a na soľ,
na kúsok slnka by som mal.
Ja ti nič nevyčítam.
Teba každý ľúbi.
Tebe to všetci vyčítajú z ruky:
Keď usmeješ sa,
výjdu dúhy pávov
a tam, kde stúpaš, rieky pramenia.
Obilie žltne.
Slama na klobúky
práve dozrieva.
Ale ja stále chodím s nepokrytou hlavou
plnou trápenia.
Oj, city moje, iskry hromové!
Čože robíte taký zhon?
Veď vás už idem v slzách i slove
z úzkych prsov vypustiť von!

Ej hej! vypustiť — ach! ale ako?
vy rozkoše, žiale moje!
keď to od srdca k srdcu deľako —
a tým svetom tak chladno je!

Keď nemá slová — šatočky súce,
pre vás, deti, úbohá mať!
Či vás v zodraté prózy onuce,
vás zlatovlásky, mám odiať?

Nie, radšej zhyňte v srdci zavreté,
do kvapky krv vypite mi, —
než by ste mali žobrať po svete,
neznané blúdiť po zemi!

„Netráp sa, mati, o naše šaty,
len košieľky nám daj biele;
však dobrí ľudia budú nás znati
po hviezdach zlatých na čele.

Hej! a vieme my jeden kraj kdesi,
kde nás iste príjmu radi:
pôjdeme, mamko, v slovenské lesy,
v ten svet pekný bujnej mladi!

Tam nás už čaká jedľa šedivá,
už z diaľky náruč vystiera:
„Vitajte, deti!“ k nám sa prizýva,
„ja vám budem za matera!“

Na mäkké lono si nás usadí,
zavinie do tieň-pláštika,
povesťou bájnou o svojej mladi
v sen milučký učičíka.“ —

Jaj! deti, to tam zakliate lesy,
tam mne vy večne zaspíte!
„Neboj sa, mamko, však nás raz vzkriesi
lastovička na úsvite.

Abo donesie Pán Boh k nám včielku,
abo dcéru šumiacich hôr,
čo spevné ústka pritkne nám k čielku
a na ruky pojme nás hor’.

Abo nás zbudí dupot jeleňov,
čo na čistý idú potok;
abo, čo chodia horou zelenou,
bystrých chlapcov duniaci krok:

„Kto to?“ — No — ľaľa! — či nás neznáte?
Veď sme my tiež tak ako vy
zhodili biedy jarmo prekliate,
poddanstva striasli okovy!“

„Tak? tedy dobre, to sme si svoji“ —
povedá — „no poďte s nami!“ —
„A my pôjdeme s nimi po zboji
hore-dolu dolinami. —

Neboj sa, mamko! dobrí to ľudia,
bárs sa ich ten svet aj bojí;
keď aj v zápale časom poblúdia,
krajšie to, než hniť v pokoji.

Nesúď ich! Čistá duša ich mladá —
bárs aj zbroj krvou sfŕkaná.
Mladosť každého objíme rada,
kremä hada a tyrana.

Nehaň ich! To nie rytieri draví
krajov, kde slnko zachodí;
to nie východu vzteklé ohavy:
to voľné deti prírody.

Hrdí jak ten ich Kriváň vysoký;
veselí jak jarné pole;
smelí jak tie ich hôrne potoky —
a jak vetor svojej vôle.“

Oj vetor, víchor širokej vôle
v prsiach mladistvých zrodený! — —
On s sebou nesie deti sokolie,
nesie, nesie — ku šibeni.

„Ej, počkajže len, keď noc stoveká,
noc poroby raz sa stratí —
keď v svetle pozná človek človeka,
ľudia prerečú odkľatí;

keď sa im mladé krídla rozviažu,
ich let mrákavy prebrodí:
oni, sokoli, svetu ukiažu
cestu ku slnku slobody!

Nebanuj, mati, s tou chasou mladou
musíme von v slobodnú diaľ!
Zbohom! — čujeme huk vodopádov,
pieseň chlapcov z vysokých brál.“

Tak len necháte tú chalup úzku —
idete ta hľadať drusov?! —
Choďte! Však vy tiež raz na motúzku
odvisnete kritikusov!

Horí ohník, horí na Kráľovej holi.
Ktože ho nakládol? — dvanásti sokoli.
Dvanásti sokoli, sokolovia bieli,
akých ľudské oči viacej nevideli!
Dvanásti sokoli, sokolovia Tatier,
akoby ich bola mala jedna mater;
jedna mater mala, v mlieku kúpavala,
zlatým povojníčkom bola povíjala.
To sa chlapci, to sa jak oltárne sviece,
keď idú po háji, celý sa trbliece.
Košieľky zelené, striebrom obrúbené,
klobúčky obité, orlom podperené;
valaška, karabín a pištoliek dvoje:
to sa chlapci, to sa, potešenie moje! —
Keď vatru rozložia na hronskom pohorí:
v dvanástich stoliciach biely deň zazorí.
A keď si od zeme chlapci zadupkajú:
dvanástim stoliciam žilky zaihrajú.
Hoj, a keď nad hlavou palošík im blysne:
to až hen v Budíne srdce pánom stisne!

Hory, šíre hory — to ich rodné dvory,
hole, sivé hole — to ich voľné pole —
a na tom Kriváni zámok murovaný:
ktože tým pod slnkom voľne žiť zabráni?!…

A ten ich kapitán, to je len veľký pán!
Perečko beľavé, červený dolomán;
keď ide po hore, ako ranné zore,
keď ide po lese, celý svet sa träsie!

Od Tatier k Dunaju ľudia si šopkajú:
Ber, pane, tie dane, však príde rátanie.
Ber, vĺčko, však ty to zaplatíš raz kožou!
nezvieš skiaď, iba keď zblysne dvanásť nožov:
„Stoj! tisíc hrmených!“ — vyskočia desiati —
„stoj! — daj Bohu dušu a chlapcom dukáty!“
Nad hlavou paloše, na prsiach pištole:
„Sem, pane, tie zdrané slovenské mozole!“ —

Od Tatier k Dunaju siroty spievajú:
Dajže, Bože, šťastia hôrnemu šuhaju!
Šťastia, Bože, šťastia zrána i zvečera,
a to takou mierou, ako nám on merá.
Merá nám on, merá dukáty z klobúka,
červenú angliu od buka do buka.

Nad horou na skale perečko sa belie:
kloňte sa chalupy, traste sa kaštiele!
Bo kohos’ Jánošík na paloš načiara,
tomu nespomôžu ani tria cisára;
a komu odpíše lístoček trirohý,
toho nezachráňa múry do oblohy.
Raz junák zapískne — z dvanásť pušiek blyskne;
druhý raz zapískne — tisíc chlapcov zvýskne;
tretí raz zapískne — šabličky zazvonia
zhora od Považia, zhora od Pohronia —
a jedným sa hlasom ozvú štyri strany:
„My sme u nás doma — my sme tuná páni!“

Horí ohník, horí — nie jak voľakedy —
a okolo ohňa desať chlapcov sedí.
Sedia oni, sedia, do ohníčka hľädia —
do ohníčka hľädia, slovka nepovedia.
Len keď bor zašumie, keď vetor zaveje —
skočia — zavzdychajú: „Jaj, naše nádeje!
Janíčko, Janíčko, ty naše slniečko!
Čakáme na teba sťa na ten deň z neba.
Svitaj, Bože, svitaj, žeby bolo ráno,
aby nás ohrialo slnko maľováno!“
Už vatra dohára jak obetná žiara,
a chlapci sťa sochy okolo oltára,
sedia oni, sedia do ohníčka hľädia —
do ohníčka hľädia, slovka nepovedia.
Už plamenček malý, — už len blysk slabušký
na nich sťa na hroboch svätojánske mušky;
už i ten plamenček pomaly zhasína —
už temno, už ticho jak v stred cintorína.
A kdesi čo zvolá ako nadzemská moc:
„Jánošík lapený! — Šuhajci, dobrá noc!“ —

Zahučali hory, zahučali doly —
zanôtili chlapci: „Boli časy, boli!
Boli časy, boli, ale sa minuli —
po maličkej chvíli minieme sa i my!
Keď sa my minieme, minie sa krajina,
akoby odlomil vŕštek z rozmarína;
keď sa my minieme, minie sa celý svet,
akoby odpadol z červenej ruže kvet.“

Padá rosa, padá za bieleho rána,
plačúci paholček ovečky zaháňa:
Dolu ovce, dolu, dolu dolinami,
veď už viac Jánošík nepôjde za vami!
Dolu kozy, dolu z tej vysokej skaly,
veď vám už tí páni Janíčka zlapali!
Zlapali, zlapali sťa vtáčka na lepe,
keď valašku zamkli sedem dvermi v sklepe.
A jeho obstali i zhora i zdola,
sťa tie čierne vrany bieleho sokola. —

Jánošík za stolom vínečko popíja —
a pohon zo štyr strán biely dom dobýja.
Jánošík, junošík, obzriže sa hore:
už je kolo teba drábov celé more, —
more šíre, more, a ty malý kameň:
„Poddaj sa, Jánošík, veď ti je už ameň!“ —
A čo by vás, nemcov, bolo za tri svety,
to ste Janíčkovi iba pod pôl päty.
A čo by ste z neba ako dážď padali,
to ste Janíčkovi len pod palček malý!

U dverí sekery, v oblokoch pištole:
„Hej, veru neujdeš, pekný náš sokole!“
A čo by ste strely búrkou doň sypali:
ešte pre Janíčka guľku neuliali.
Čo ťať doň budete, ako v hore do pňä,
košelečka jeho krvou nezamokne.

Jánošík si ešte popíja pomaly —
a pohon sa naňho dvermi dnuká valí:
„Chyťte ho!“ — No len, no! sadkajte si málo,
ešte mi tu kvapka vínečka zostalo!
„Chyťte ho!“ — Ktože to? ty, Gajdošík zradný?!
Ty zradca? — teda ty samý prvý padni!
A tu jedným chmatom oddrapí roh stola:
zafundží — a zradný Gajdošík mŕtvola.

Janík spoza stola ani hor’ nevstáva
a tí dnu naň kypia ako divá riava:
„Nebojte sa, chlapci! Smelo sa doňho len!
Však nás je tu tisíc, a on je len jeden!“
Tak tedy? — dobre, no! — zahrajú v ňom žily:
Hrmien bôh! koľko vás ide do pôl kily?!
Jednu rúčku vpravo, druhú vystre vlevo:
a už drábi ležia ako v báni drevo.
I bol by už Janík na slobode býval,
keby sa na neho zlý duch nebol díval.
No, baba, babečka zavreští z prípecka:
„Podsypte mu hrachu, budete bez strachu!“
Nasypali hrachu pod jelenie nôžky:
hneď mu dali na ne centové ostrôžky.
Ale sa Jánošík sotva popohýna,
už mu putá spŕchnu sťa dáka škrupina:
Hoj, tisíc prabohov! vy galgani spilí —
zjete si to hneďky, čo stes’ navarili!
Iba raz spakrukou dokola zatočí,
už siedmim lapajom stĺpkom stoja oči;
len raz sa činčierom dokola zaženie,
už to všetko leží sťa zbité osenie. —
Darmo doň rúbali, darmo doň strieľali,
darmo, predarmíčko jak do žuloskaly.
A bol by už Janík na slobode býval,
keby sa na neho zlý duch nebol díval.
No, baba, babečka zavreští z prípecka:
„Rúbte mu do pása, tam je jeho spása!“
Tu naraz sto pušiek doňho zahrmelo,
tu naraz sto šabieľ hromom doň udrelo;
no všetky tie šable, no všetky tie strely
naspäť vám od neho do vrahov udreli.
Len jedna krivuľka, čo spakruky švihla,
čarovnú mu žilku v opasku prestrihla:
„Hej, ta ste mi dali, čo ste mi dať mali!“
Už junák Jánošík jak ten chlapček malý,
už mu rúčky, nôžky v putá okovali.
Bodaj teba, baba, čerti boli vzali! —

Jánošík, kapitán, bol si jak tulipán,
ale ti už zvlečú ten pekný dolomán,
dolomán červený, zelenú košeľu;
jaj! beda, prebeda, veru ti podstelú.
Veru ti podstelú na britvy, požiare:
len bite, len tnite, veď vás Pán Boh skárä!

Janíček, zbojníček, samopašné dieťa!
Kebys bol nezbíjal, nemučili by ťa.
„Zbíjal som ja, zbíjal, boj za pravdu bíjal,
čiernu krv tyranov trávniček popíjal;
zbíjal som ja, zbíjal sedem rôčkov v lete:
a vy že odkedy ten biedny ľud drete?!“
Jánošík, junošík, máš ty zlata mnoho,
povedz nám, kde ho máš? — „Čo koho do toho?
Kde ho mám, tam ho mám, v tajných sieňach Tatry,
však si ho ten nájde, komu ono patrí.
Nebolo to moje, nebude to vaše —
len toho, čo šabľu za pravdu opáše!“ —
Jánošík, junošík, máš veľké poklady:
vymeňže si, vymeň ten svoj život mladý!
„Vymeniť? — a načo? vy psohlavci vzteklí!
Nie! — teraz ma zjedzte, keď ste ma upiekli!“

Dolu ovce, dolu, dolu dolinami,
veď už viac Jánošík nepôjde za vami;
dolu kozy, dolu z tej vysokej skaly,
veď vám už pre Janka stužku usúkali.

Noc je. Spí čierno mesto sťa ten tyran starý —
spí, spí, no strach jak mura sedí mu na tvári,
hriechy dňa všetky v tmavom ukryté závoji;
len jedna veža nad ním sťa žaloba stojí.
Stojí, strmie výš a výš, hor’ v temnú oblohu,
zdá sa čiahať až hore k nohám Pánu Bohu.
I to celô okolie v smrtnom spánku leží;
len jedna duša bdeje kdesi v čiernej veži.
Spi, snívaj, ľud nevoľný — môžeš si spať sticha:
však jeden tu za všetkých v ťažkých putách vzdychá.
A kto tie vzdychy číta, kto tie bôle sluchá?
Všetko, všetko zaspalo — dokola noc hluchá.
Čo to? či to lúč dáka, či to vtáča bielo
na okno čiernej veže tíško doletelo?
Či to anjel poslaný s palmami pokoja?
Či prišla, mŕtvy ľud môj, k nemu duša tvoja?

Janíčko, Janíčko, ty moje srdiečko —
ohlás sa, kdeže si, nesiem ti perečko!
Nesiem ti perečko v svojej pravej rúčke:
jaj, beda, prebeda, už sme na rozlúčke!
Jedna cesta hore, druhá cesta dole:
kdeže sa zídeme, biely môj sokole?

I púšťa dnu okienkom kvietky ľaliové,
i načúva schýlená, čo jej milý povie.
A sotva sa tie kvety v čiernej tme stratili,
už hlas známy zastená z hĺbky tej mohyly:
„Zbohom!“ — A deva „Zbohom!“ vzdychne jak ozvena
a ako kvet podťatý padá na kolená.
Tým slovom dolu padá, tým i hore vstáva,
v tom slove jej časný hrob — i jej večná sláva:
Zbohom! nadnes, dobrú noc! Tam z dvoch koncov zeme
naráno si, milý môj, dobrý deň povieme.
Zbohom! nadnes, dobrú noc! „Bôh si dá i tebe!“ —
I zrazu sa vychytí jak duša do nebe.
Letí, letí, ulieta sťa dáka bohyňa
a za ňou sa ozýva pieseň labutina:

Dunaju, Dunaju, milý môj šuhaju,
počkaj len máličko, veď za mnou volajú.
Počkaj, milý, počkaj aspoň len trošíčku,
že sa ešte obzrem na svoju mamičku!
Moja mať, moja mať! čože máš slzy liať:
na to si ma mala, abys’ ma vydala.
Mala si ma, mala, ales’ nesnívala,
komu si ma, komu, mamičko, chovala!
Ty si ma chovala bielemu sokolu,
a on ma zanechal na širokom poľu;
na širokom poľu vybral si ženičku,
vybral si on inú — čiernu šibeničku.
Žeň sa ty len, milý, keď ti taká vôľa,
však som si ja našla iného sokola, —
ženi sa len, ženi ešte tej jeseni,
veď zato nezvädne venček môj zelený.
Nezvädne, nezvädne, ani neopadne:
zasadím si ho ja v tom Dunaji na dne.

Mati moja, mati! čože máš plakati?
Veď mne tam nebude ťažko privykati.
Keď sa mi môj milý sladko prihovorí —
zabudnem ja ľahko na tie vaše dvory;
keď ma raz objímu jeho prajné rúčky —
zabudnem ja ľahko na ten svet celučký;
a keď on poľúbi moje biele líčko —
zabudnem, zabudnem na teba, mamičko! —

Dunaju, Dunaju, švárny môj šuhaju,
počkaj len máličko, veď za mnou volajú.
Sestričky, družičky, ostávajte zdravy,
už mi snímať idú zlatú partu z hlavy.
Tie dunajské vlnky pekne, krásne nôťa —
tie mi tam vypletú stužočku z vrkoča;
tie dunajské rybky, keď sa o mne zvedia,
tie mňa, svoju paniu, od ľúbosti zjedia.

Dunaju, Dunaju, ľúby môj šuhaju,
počkajže len ešte, veď za mnou volajú.
Ostávajte zdravy, vy domové prahy —
nebudú viac na vás moje biele nohy;
ostávajte zdravy, vy domové kľučky —
nebudú viac na vás moje biele rúčky.
Ej, má môj milený inakšie kaštiele,
kde si budú chodiť moje nôžky biele;
budú sa prechodiť zo dvora do dvora:
od Váhu, od Hrona do Čierneho mora. —

Vtom za horu zapadla jak hviezda letiaca;
nikto ju viac nevidel krem toho mesiaca,
len on, chudák, čo o tom nepovie nikomu,
samotný ju sprevodil do nového domu.
Nikto o nej viac nečul — len tie bralá lesné,
tie sa ešte tam lúčia s ohlasom jej piesne:

Otvárajte bránu peknú, maľovanú,
že si ja nezlámem venček z majoránu.
Mladý zať, mladý zať, snímajže ma rúče,
že si ti nestratím od pokladu kľúče. —

Kam to ten mesiac hľädí, že je taký bledý?
Oj, hlboko, hlboko, kde Jánošík sedí!
Hej, Jánoško, Jánošík, kamarát slobody,
zle sa tebe akosi na tom svete vodí!
Tvoje silné dve rúčky prikuté o skaly,
čo sa kedys’ pred nimi brány otvárali,
tie nožičky jelenie nakrátko lapené,
čo kedysi tri krajny neboli dosť pre ne.
Štyri steny plesnivé — to tvoj svet slobody:
hej, kamarát, kamarát — zle sa tebe vodí! —

On spí — mladý syn Tatier, zbičovaný zlostne;
tu skovaný v okovoch, ale voľný vo sne.
Oj, spi, duša mladušká, spi pekný dlhý sen —
keď v skutku nie, svoj život skonč trebárs vo sne len!
Spí opretý na kláte, odretý zo zlata,
ale na ňom nadzemská ligoce sa šata.
Tieň kríža mu na prsiach, na čele blesk žiari,
rúčky, nôžky krvavé — a úsmev na tvári.
Bo svetlom tým, čo zhora okienkom dnu vpadá,
s sebou, s Bohom zmierená duša jeho mladá —
sťa rebríkom Jakuba v iný svet vyšla si
hľadať pravú otčinu prasvetla i krásy.
A tam pred ňou tajomný závoj sa rozdvojí:
i v zorách dňa večného vítajú sa svoji.

Tak sníva junák väzeň mladosti krásny sen:
oj, ži mi, ži, junák môj, ži aspoň vo sne len!
Snívaj, snívaj o slávy báječnom úslní —
snívaj aspoň, príde čas a sen tvoj sa splní! —
A to svetlo, páč len, páč, čím diaľ, to viac svitá,
a pred ním v štyri kúty uniká tma zbitá.
Tie steny zarazene, tisícimi zraky
dívajú sa na neho sťa na zázrak dáky, —
dívajú sa i blednú — iste sa ho boja:
on v ich moci pokojný — ony bez pokoja.

Z kútov kosti vykukli i umrlčie hlavy —
zdá sa, že jedna druhej o súdnom dni vraví.
I hady sa hor’ vzpäli — no klesli odrazu:
bo nemožno na slávu hľadieť zemeplazu. —
Tak sníva junák väzeň v čarosvetlom kráži,
bo pokoj, pokoj boží ponad ním tu stráži.
Tieň kríža mu na prsiach, na čele blesk žiari,
rúčky, nôžky krvavé — a úsmev na tvári.
Sem, sem sa poďte dívať, bračekovci moji!
To chvíľka, čo za celý jeden život stojí! —

Tma dvíha sa odboku: ha! stoj ešte málo,
stoj, preboha, veď ešte len čo zasvitalo!
Už sa blíži nečulá — tvár jasnú už kryje,
už tie líčka ostali jak zvädlé ľalie;
ústa zo sna šepocú: Ach, milá, premilá!
kam odchodíš? Beda mne! kam si sa stratila?!
A putá sa ohlása. Vzlietnu mihalnice,
jak v tom svete povestí strážne holubice,
čo dva tajné poklady krídly ukrývali —
i v rose sa strbliecu očiek dva kryštály.
Ich zrak sa tu napnute v tých hrôzach zamára
a v mysli omráčenej Jej čarovná žiara
svieti ešte menisto, ako lúč z oblaka,
ako na mračnom nebi dúha sedmoraká.
Duša kdes’ medzi nebom i peklom zostala,
jak laň, čo ju hadiska moc zraku skovala.
Tam stojí ohromená v zakliatom pokoji;
na zem, to priepasť hrozná, zísť sa dolu bojí,
a do neba vrátiť sa nemá viacej moci:
vtom dvere zarachotia sťa hrom v tichej noci,
a duša tým zronená zaplače — na zemi.
Bo sa pred ňou všetky tie bájsvetov objemy
sťa meteory jasné razom rozstrelili,
len iskry v pamäť padli, do svojej mohyly.
A bárs aj stroskotané, no nie vyhasené —
čakajú tu v tichosti na nové vzkriesenie. —
A kto to v bledom svetle na prahu sa javí,
odliaty jak by v plameň v dlhý plášť krvavý?
„Zhotuj dušu k odchodu! Bije tvá hodina.“
Rečie — mizne, a brána hurtom sa zamkýna.
Tak diabol, keď pre dušu prichodí sľúbenú —
pred ním svetielka, za ním hrmavy sa ženú.

„Zhotuj dušu k odchodu! — kto mi to povedá?“
Chce ruku hor’ zodvihnúť, ale sa mu nedá.
A hlas jeden preletí zimným víchrom cezeň:
„Bols’, Jánošík, voľný, pán; ale si už väzeň!“

Voľnosti, voľnosti, mával som ťa dosti,
a teraz ťa nemám ani za dve hrsti!
Vôľa moja, vôľa, kam si sa podela —
či svetom za letom si mi uletela?
Hoj, lietaj len, lietaj, keď ti taká ďaka,
lenže si vylietaj lepšieho junáka.
Lietaj len, prelietaj nad tie moje hrady,
azda sa tá lipka ešte daraz zmladí —
a keď sa nezmladí, sadni na prút holý,
zaspievaj, zašteboc: boli časy, boli —
zaspievaj a vyleť prosto hor’ do neba:
lebo Boh nestvoril svet tento pre teba!

Zvonia na deň — mne na noc. Oj, srdce, nežiali:
my skoro spať musíme, bo sme skoro vstali!
Spať večne — kto to káže? Boh? — ľudia, tyrani! —
Z polcesty, z sveta môjho, ja ľuďmi vyhnaný!
Oj, ľudia, ľúti ľudia, vy draví šakali!
brať život! skiaď to právo? — či ste ho vy dali?!

Ľudia — hej! ľuďmi radi menujú sa oni,
tí, čo ľudské i božské šliapajú zákony.
Zákon je len jeden u nich, jeden zákon vlčí;
právo v putách — a pravda na hraniciach blčí.
No príde i prísť musí ten bohatier boží,
čo zákon pošliapaný na oltár vyloží;
no príde i prísť musí ten veľký deň súdu —
a za stôl si zasadne pravda môjho ľudu! —
Zomrieť! tak výrok, — dobre, ja chodil po zboji;
ale kto viacej zbíjal, ja, či katia moji?!
Ja chodil po zboji, po tom šírom poli,
aby som zabudol o ťažkej nevoli,
ja chodil po zboji poľanou bezdrahou,
aby som naučil pravde pyšných vrahov;
ja chodil po zboji, za slobodou zlatou,
aby som rozrážal putá svojich bratov.
Sloboda, sloboda, slobodienka moja,
pre teba mne páni šibenice stroja!

Preto, že som ťa schytil, keď ťa psi trhali,
i vyniesol omdletú medzi Tatier skaly,
vlastným dychom ťa choval, na srdci zahrieval
a ťažké tvoje rany slzami polieval:
preto mrieť? — oj, rád zomriem, bos’ sa ty mne, milá,
za to jedným pozrením dávno odmenila.
Znám to prvšie prezrenie, dosiaľ v duši tleje,
keď vzchodiac blysli na mňa dve hviezdy nádeje.
Oj, viem, všetko smrť vezme, len nie tie dva blesky,
tie mi svietiť budú hor’ v ten môj svet nebeský. —

Ha! svitá — koniec! — mrkne — počiatok — kde? aký?
Oj, zbohom, ty svet márny — môj svet nad oblaky! —

Vejú vetry, vetriská od západnej strany,
kam tie mraky tak letia jak hladní havrani?
Snáď na chraňbu slniečku? čo vy chmáry chcete
slniečko pochovávať? a ono pri svete!
Či by ste ho zaživa chceli v hrob položiť?
Nie! z toho nič nebude — nezomrie, čo má žiť!
Bo, čo ho aj na chvíľku zložíte do jamy:
povstane, vyrúbe sa zlatými šabľami;
a potom do tej jamy — ľahnete vy sami.
Leťte, len leťte, keď vám to pokoja nedá —
ale potom nesteňte: jaj, beda, prebeda! —
A čo to za mrak tiahne cez tie šíre polia?
Čo tie vrany tak liecu, kráču dookola?
To sprievod čierny, dlhý z mesta sa pohýna,
vyprevádza zo sveta nezdarného syna.
Spevu, plaču neslýchať, len čo vietor duje,
a čo drobná rosička z neba poprchuje.

Páč! na čiernom vozíku, v hlbokom dumaní,
to tam junák Jánošík, šuhaj maľovaný.
On v prostriedku sťa víťaz, kolo tváre bledie:
zdá sa, že on to na smrť celý zástup vedie. —
„Modlime sa!“ kňaz vraví. Za koho? „Za teba!“
Nie, otče, ja už idem, za mňa sa netreba —
a tam? Boh dobrý, verím, milostive súdi;
no modlime sa radšej za tých biednych ľudí,
za ľud, za ľud nešťastný, za to chorô dieťa,
žeby abo ožilo, abo šlo zo sveta! —
Pozri ho, jak omdlieva na nevoľnom loži,
pozri tú tvár vpadnutú — či to obraz boží?!
Jarmo jeho kolískou, síňavy ozdobou:
oj čis’ kedy zmiluje ten Pán Boh nad tebou,
ty dieťa utrpenia, zakliato v nevoli?!
Nič viac nevie o svete, iba že ho bolí;
žiť nezná, nebožiatko, a zomrieť nemôže:
čo chceš s ním, zač tie muky, spravodlivý Bože?
Sirota, nezná otca, mater, ani seba:
otvor knihu, môj otče, zaň sa modliť treba!
Modliť! Ešte nie pozde, ešte sú nádeje,
ešte jedna iskierka na dne duše tleje;
a hoc ona malinká, hoc hlboko skrytá:
odkľaj mi ju, môj kňazu, — a svet nový svitá!
I zraky rozpálené zodvihne do neba,
modlí sa, vrúcne modlí — za koho? za seba?
Oj, ľud biedny, oj, ľud môj? ktože ťa zastane?
Ja idem už, ale Ty, všemohúci Pane,
zostaneš s ním, Ty zbav ho! — vzdychajúci volá.
A ľud nemý jak tôňa vlečie sa dokola.
A ľud slepý — nevidí za bieleho rána:
zabíja otca svojho, čo ho zo sna zháňa!

Od šibeníc zavialo, baby sa žehnajú;
na štyroch čiernych stĺpoch havrany krákajú:
„Poď k nám, poď k nám, Janíčko!“ až strach kosti láme —
„Poď k nám, poď k nám, gazdíčko! dávno ťa čakáme!“
A on ide k šibeni pri srdca tichosti,
bo mu duša hovorí: to oltár voľnosti.

Slnce v zlatej kolíske nad horou umiera,
hlucho, temno na vzchode, jak vprostred cmitera.
Obloha v ťažkom smútku až k zemi sa zhýna
sťa mať biedna nad rakvou jediného syna.
Hory, doly v pokore od Tatier k Dunaju,
nad nimi v šírom kole tam víly ihrajú.
Vprostred kola je hoľa a na holi skalka —
tam si spieva samotná bielych panien kráľka:
nôžky chmára povíja, vlásky zora zláti —
ako biela ľalia, ako božia mati.

Poď, poď, Janík, sokol zlatý,
poď do môjho náručia:
budeme sa milovati
tu, kde nás viac nerozlúčia.

Oj, poď len, poď hore ku mne
z búrok sveta do pokoja:
ej, veď ťa tu pekne, šumne
popristrája milá tvoja!

Tu ťa čaká oblek nový:
pláštik z rosy — moja práca —
tu klobúčik slniečkový
i košieľka z žiar mesiaca.

Tu ťa čaká domček nový,
domček krásny, maľovaný;
dášek na ňom diamantový,
okienečká v štyri strany.

A v tom domku budeme si
žiť jak v raji, sami dvaja:
kol nás večné družíc plesy,
družíc Tatier i Dunaja.

Oj, poď len, poď, sokol zlatý,
poď do môjho do náručia:
budeme sa milovati
tu, kde nás viac nerozlúčia!

Tak spieva. Spevy hrajú ponad oblakami —
a on vstred černovojska pod šibenicami;
tam na tom hroznom vŕšku, na prahu dvoch svetov —
nebo nad ním vysoké — svet nízky pod pätou —
stojí neohrožený so zrakom upretým,
stojí junák Jánošík — jak dakedy predtým,
keď tú svoju družinu prezeral pred bojom,
tú, čo žila, mrela v ňom jak hrom v blesku svojom;
rúčky tak založené v zelenej košieľki,
i ten istý klobúčik i pierko tak celky,
i tá dumka na tvári i tá žiara v oku,
všetko tak — len palošík chýba mu pri boku.
Len keď hlas známy: „Velej“ zaznie tam od lesa,
„Velej! smrť abo voľnosť! Bratia, nedajme sa!“
On stojí jak by kameň, rúčky nepohnuté,
na pozdrav bratov vrelý posiela — vzdychnutie.
Vzdychnutie sťa by bralo mŕtvo sa ozvalo;
no, všetko to, ach! všetko, čo mu zostalo.
Bo účty jeho s týmto svetom uzavreté,
čuvstvo drieme a myseľ kdesi v druhom svete.
Tam, tam, v tom svete peknom, kde nebo tak nízko,
kde srdce, vrúcno srdce ku srdcu tak blízko:
v svete zašlej mladosti. Tu ligotné chvíle
oblietli ho dokola sťa zlaté motýle.
A on, znovuzrodený v malého šuhaja,
tiahne s nimi slávnostne do rodného kraja.

Páč! už ho z diaľky víta jasnočelá hoľa,
tu z vŕšku naň kostolík tajným hlasom volá,
tam za ním rodná rieka túžobne narieka;
zo dvoch strán ho zelené kopce objímajú,
zo dvoch strán háje za ním ľúbosťou vzdychajú,
lúčina mu chodníček ku dedine kvetí:
vitaj, vitaj, Janíček! bežia k nemu deti;
pred domom mať, rodina i celý svet známy
obhŕkli ho dokola: vitaj medzi nami!
Blízko, diaľno — to všetko ku nemu sa ženie,
ľúbaniu a vítaniu konca-kraja nenie.
Akoby práve teraz vracal sa zo školy,
nestihne ani vetiť: Bodaj zdravy boli!
Len v šír tá duša mladá ramená rozloží
i pritisne na srdce celučký svet boží.
No sotvy jak tá včielka primrie na list sladký,
sotvy usne jak dieťa na prsiach svej matky:
už ruky hadovitej dotknutie studené
prebúdza ho, i z raja naveky vyženie.

Už je hore. — Ešte raz zrak na hory hodí —
hej, na hory, na hory, na ten svet slobody!
Kraju môj, bájny kraju i spevu i sily,
kde košelečky tkajú bohatierom víly,
spevcov zlaté rusalky z nadzemských vôd poja:
oj, kde máš v svete páru, ty krásna vlasť moja!
Hory, tie čierne hory, ťažko zastenali,
on ticho hľadí na ne, nesmúti, nežiali;
bo ich pamäť jak lampa čarovná pozláti,
i oblieka v slnkové starodávne šaty.
A on v tých svetoch bájnych sám seba pozerá,
pozerá sa sťa slnko nad morom zvečera.
Na šabli vyštrbenej junák podopretý
díva sa tam z troch kopcov na tie rodné svety.

Z vojny ide syn ľudu po víťaznom boji
a tu ešte boj jeden v duši jeho stojí.
Dole — sedliačik orie, na nevlastnom poli,
a hore — ohník horí na Kráľovej holi.
Čože? kamže? či plúžiť to nevlastné pole,
či po horách si chodiť s chlapci dobrej vôle? —
No nehľadí on dlho po nevoľnom poli:
ta letí orol mladý medzi tie sokoly!
Pri vatre gajdy hučia, v skoku sú chlapiská,
v ruke pohár a v druhej valaška sa blýska:
„Hore hu! nič to preto, že sme my chudobní,
hoc sme i chudobní, ale chlapci hodní!
Hore hu! nič to zato, že sa biedne máme:
naša dobrá vôľa i tú biedu zláme!“ —

A s tou švárnou družinou chodí on po horách
pri slnci a mesiaci, pri hviezdach i zorách;
chodí si on sťa vietor bez dráhy, bez cesty,
strachy pred ním a za ním báječné povesti.
Nad biedou utisnutou poslom božím vstáva,
kvetom skvitá krvavým na rumišti práva.
To na Holi boj bije, samučičký samý,
boj bije junák smelý s troma stolicami.
To na Kriváni stojí, dušu v túžbach kojí,
pozerá orla v letu pri slnka východe —
i spieva si piesenku o zlatej slobode.
To dumku šuhaj dumá v Prosiečnej doline,
dumá, či to zakliaťa predsa raz pominie.
A všetky tie obrazy taks’ milo naň smejú,
že znovu v ňom vzbudili usnutú nádeju.

Hoj, a duša ešte raz do nich sa pristrojí,
jak bohatier napokon do čarovných zbrojí,
a po nej sa rozleje sila nevystihlá;
cíti, že by ramenom zem do neba zdvihla.
A vtom kňaz povie: „Amen!“ — Jaj, Bože nad nami! —
Hmla zašla — a Jánošík víta sa s vílami.
Tri ráz od hôr zablysne, tri zhučia výstrely:
oj! časy naše, časy, kam ste sa podeli?!

A tým poľom — či to hmla, či šatka belavá?
či to vietor, či dakto „Stojte!“ vyvoláva? — —
„Stojte! tu list s pečaťou od Jeho Jasnosti!“
Pozde, pozde, už sa on nevráti z večnosti.
Pozde, pozde dobehli cisárske patenty:
nedá Janík za seba štyri regimenty!

Ľud okolo šibene — sťa mŕtva skalina —
nevzdychne, nezaplače, pästí nezatína.
Ide domov — pomaly — ale dák z nechuti,
čo krok zrobí, to stane, to hlavou pokrúti;
čím diaľ ide, tým mu viac čosi srdce zviera,
dač sa v duši ozýva: Jánošík zomiera!
A to srdca zvieranie viacej neprestane
a hlas ten bude volať na zmŕtvych povstanie,
prebije sa cez prsia, cez hory, cez lesy —
bude volať do všech strán: Janíčko! kdeže si?!

Hmlisté, pošmúrne nebo nad Tatrou, Dunajom.
Tak je dáko otupno tým slovenským krajom,
jak zakliatou krajinou. Zem jak by dusená,
sťa žena pri pôrode; len stená a stená
a plod vydať nemôže. Už vŕšky skopneli,
utopili Morenu o Smrtnej nedeli,
roznosili už deti prvšie jarné púčky,
už dávno zakukali po hájoch kukučky —
a jará nechyrovať. Prešlo i Vzkriesenie
a ešte horou-dolou nič sa nezelenie.
Hora v puku, pole v kle utúleno drieme
a ľudia von oblokom na tie holé zeme
zrakmi beznádejnými nemo pozerajú —
s rukami zloženými, čo bude, čakajú.

Staré baby pri peci trímu tajné rady,
spomnú Janka i jeho zakliate poklady.
Vraj, vidno ich presúšať, keď sa mesiac noví,
aj dostať ich, vraj, možno; len ten kvet jánový,
čo poklady otvára, z nich zlého vyháňa,
čo kvitne o polnoci na svätého Jána —
ten dostať: to tajomstvo, čo ešte neznáme —
na čom si dosiaľ ten svet darmo hlavu láme.
Spomnú i pás, košieľku, čo mu dali víly,
i valašku, čo mala za sto chlapov sily.
Bola, vraj, tá už siedme dvere ťať začala,
ale vtedy on skonal a ona — skapala.

Všetko to s ním zaniklo, i tá jeho milá,
i tá švárna družina, čo si s ním chodila;
len tie pusté chodníčky, čo po nich zostali,
a tie mená vyťaté na tatranské skaly. —
Napokon ešte prídu na tie mrcha časy,
a tu sa jedna stará kdes’ z kúta ohlási —
to sa krížom všetkými svätými zaklína:
že týmto pľuštiam, lejám, len on, vraj, príčina;
bo že on ver’ neumrel, že ho rodné víly
čarodejníckym prútom k životu vrátili.
A ma svoje dve oči že ho raz videla
v búrke na draku letieť sťa by jasná strela.
A bohzná čo si všetko nenarozprávajú
o divoch, čo sa stali a čo sa stať majú.

Šuhaji zas nespustia oka z tamtej strany,
kde zašiel dobrý junák, Janík maľovaný.
Pozerajú túžobne, čo sa to tam deje,
ale tam nič nevídať, len leje a leje.
Len ten, kto sa v to vezme, kto bližšie pristúpi,
ten vidí bielych panien veliké zástupy;
ten vidí, o čom ani nesnívajú ľudie:
ten vidí svojím okom, čo len ešte bude.

Kukala kukučka z zeleného bučka,
sedem ráz skukala — sedem rôčkov dala.
Janíčko, Janko náš, biele už líčka máš,
jasné už očká máš, zlaté už vlásky máš;
sedem rôčkov míňa: pôjdeme na sobáš.

Bude svadba, bude, pamätajte, ľudie,
akej viac nebude, kým svet svetom bude!

Prídu naši, prídu vaši —
bude sobáš nad sobáši.
Bieli orli svadobníci
a sokolí domeníci;
biele víly, to družice,
zlaté panny, tanečnice.
Príde mesiac jasnočelý,
bude družbom na veselí;
príde slnko v koči zlatom,
bude naším starým svatom;
prídu svatky i svatovie,
drobné hviezdy diamantovie.
Hrať nám budú hrmavice,
strieľať, trúbiť hrom s víchrami,
výskať, spievať fujavice.

Už zváč chodí, už zváč lieta
od kraj sveta do kraj sveta,
od hviezdičky do hviezdičky,
od bračeka do sestričky.

Páľte, trúbte, hrom s víchrami:
nech je svadba nad svadbami!

Pozrite len, biele deti,
či to už deň Slávy svitá?
Jajže, Bože! družba letí
a ja ešte nezavitá!
Sem tie kvety, biele deti,
sem tie ruže i ľalie —
pokým družba sem doletí,
nech mi parta čielko vije.
Pozrite len, už na hore
blýska svatov vozík zlatý;
sestry! vstáva zem i more!
oblečte ma v biele šaty!
Čujte, čujte, biele deti,
čo to za šum z každej strany:
to rodina naša letí,
otvárajte zlaté brány!

Páľte, trúbte, hrom s víchrami:
nech je svadba nad svadbami!

Pôjdeme my na ten sobáš
v žiare slnka, v hromov hluku,
ponad svetom, Janík, podáš
bielej kráľke pravú ruku.
Zaznie pieseň oslávenia,
rozlejú sa zemou zore;
svet zlý padne na kolená —
a národ náš vstane hore!

Hurá, sestry! hromy hudú:
Boli časy, ešte budú!
Hurá, sestry! sem sa v kolá:
razom! cez dva póly zeme —
že zem s nebom dookola
jasnou dúhou zavijeme!

Už sa rojí sbor nebeský
svadobníkov, domeníkov,
po dva víchry, po dva blesky
zapriahajú do vozíkov.
A na dvore, šírom dvore
stojí, hrabe tátoš biely:
hore sa naň, junák, hore!
do rúk paloš z jasnej strely!
Hor’ sa, šuhaj nad šuhaja,
hor’ na koňa! My za tebou
poletíme — hoja, hoja!
šírym svetom, kde nik nebou!
Poletíme cez tri svety,
mliečnou cestou, hore, dolu;
sprevodíme — kvet nad kvety —
mladú našu k Slávy stolu.

Vyjde pred dom dobrá mati
i požehná párik mladý,
otvorí im svet odkliaty —
šíre dvory, zlaté hrady…

Napred, napred! čas uchodí:
nech sa začnú Slávy hody!

Už je panna ovenčená,
páľte, trúbte, hrom s víchrami,
už je brána otvorená:
nech je svadba nad svadbami! —

Už hromy zahrmeli — hrom striasa horami
a všetko ozýva sa sedem krajinami:
Nech je svadba nad svadbami!
Vo Zvolene zvony zvonia,
za Zvolenom Branka honia:
honia, honia durným honom
po doline hore Hronom.

„Prečože to, Branko, prečo:
či si im zavinil niečo?“
— „Majú oni do mňa vinu,
ale ja mám do nich inú.

Bulo dobre — ale dávno:
žil na svete Slovák slávno;
oj, žil si on vo slobode,
ako ryba v tichej vode.

Cudzí zbojom na nás padol,
o vlasť našu nás okradol;
došliapal nám naše práva,
zašla rodu nášho sláva.

Idú roky zo sta do sta,
zem cudzinou nám zarostá;
kto slovenskej pravde žije,
pekelná ho krivda bije.

A ja neraz v ťažkom bôli
stál som na vysokej holi:
stál som nad tým pekným krajom
medzi Tatrou a Dunajom.

To zem, dedom mojim vzatá,
to vlasť a mať moja svatá:
a ja sirotou tu stojím
a vo svojom nie som svojím. —

I plakali moje oči,
že môj ľud mi je v otroči:
i čakal som — ale darmo,
kto by zlomil naše jarmo.“

A v Bystrici zvony zvonia,
za Bystricou Branka honia:
honia, honia durným honom
po doline hore Hronom.

„Hojže, Branko! Nože ty mne —
nože povedz mi úprimne:
či sa ti krv nebúrila,
keď ti krivda pravdu bila?“

— „Hoj, búrila sa krv moja
a hnala ma ta do boja:
hnala ti ma ona, hnala,
ta na hory, ta na bralá.

A od Matry až na Tatry
zasvietili moje vatry:
kto ich videl, vedel, čo je,
a poberal sa do zbroje.

A z hôr a brál junač smelá,
šabľu v pästi, vdol udrela.
Deti slovenského rodu
leteli v boj za slobodu. —

Skvitli dobrí ako kvieťa,
ked ho jarné dni osvieťa:
zlí padali omarení,
ako lísťa v čas jeseni.

Bulo dobre — lež za málo;
— Ako Boh dal, tak sa stalo. —
Ľud môj, junač moja padla
a nádeja tvoja zvädla.

Zvädla — ale sa zotaví,
a vykvitne kvetom slávy:
dozrú raz i tvoje časy,
príde víťaz, čo ťa spasí.“

A na Brezne zvony zvonia,
a za Breznom Branka honia:
honia, honia, durným honom,
po doline hore Hronom.

A tamhore vyše mesta
zarúbaná mocne cesta:
bude ti tam, Branko, beda:
tá záruba diaľ ti nedá. —

A zlí zlé si našli rady:
postávali poza klady,
i padli naň zhora, zdola,
ako vrany na sokola.

Strelami ho postrieľali,
šabľami ho porúbali,
lež kým Branko hlavu sklonil,
dvanástim on hlavy zronil. —

„Hojže, bože! staň do súdu,
prislúž pravdu môjmu ľudu:
mňa zabila podlá zrada,
slnko moje už zapadá.

Pravde žil som, krivdu bil som,
verne národ môj ľúbil som:
to jediná moja vina,
a okrem tej žiadna iná.

A vy, bratia, tak urobte,
berte šable, jamu kopte:
jamu kopte dohlboka,
hrob mi sypte dovysoka.

Na hrob kameň mi vyvýšte,
moje meno doň mi vpíšte:
nech vie, kto sa naň podíva,
že tam Branko odpočíva.“

Večierkom často, často sadnem k stolu.
Lampada svetlom osvietila strany
izbičky mojej. Tíšim ruchy bôľu
i tíšim bôle v tichučkom spievaní.

Ticho je v izbe, pera počuť šumot,
ktoré myšlienky na papier prestiera
a vzdychy počuť z týchto tichučkých nôt.
A zas je ticho a ten vzdych umiera.

Tíšim ja bôle večierkom spievaním,
tíšim tie city rozbúrené moje.
Dotiaľ, kým oko zatúži za spaním,
dotiaľ trvajú mojich myslí roje.

Oj, a keď zaspím, často, často snijem.
O čom som spieval — to sa mi v sne splní.
Snívam, že ako vo slobode žijem.
A jak sa žľabom krásny život vlní.

Len to je škoda, že to len sny púhe.
Ráno sa zbudím, zas je tak jak bolo.
Prevraty vidím, prevraty zlé, druhé.
S druhými vecmi stretnem sa okolo.

Oj, vitaj u mňa, krásny druhu, vitaj!
Sadni si ku mne, nech vidím oči tie,
nech líčka bozkám, nech cítim lásky raj.
Nech cítim lásky tie hodinky zlatie.

Prečo neskoro prichádzaš, druh, ku mne?
Sadni si, krásny, ó, jak prekrásny si
a ako pekne pristrojenýs’, umne.
Len tá tvár tvoja, tá všetko prevýši.

Oj, vitaj, ruku daj sem, rúčku milú,
nech pritiahnem ťa tu ku hrudi mojej,
nechže poľúbim ružu roztomilú —
nech cítim city lásky. Ó, poď skorej!

Objím! Tak! Ako sladko v tom objatí!
Ó, počujem tlk srdiečka tvojeho.
Cítim dych, duša sa mi v tvojej duši stratí,
A nejest koniec objemu sladkého.

Bože, pohliadni na náš rod úbohý!
Bože, ochráň nás od biedy a psoty!
Bože, posilni naše slabé nohy,
posilni ruky do tvrdej roboty!
Bože, posilni všetky naše údy,
veď tak hnilo sa u nás život prúdi.
Daj moci k tomu a nezlomnú vôľu.
Ty všetko môžeš, bo si všemohúci.
A neprajníkov zloby utíš, Pane.
Nech cez Slavianstvo milý vetrík vanie,
veď málo nás, i to položijúci.
Nalej svedomia — bo veď ho nemajú,
keď po životoch Slovákov siahajú.
Jejich srdcia len tvrdá, tvrdá skala,
a v nich by láska ešte miesto mala?!
Ó, dosť sme pili z trpkého nápoja.

Slováci moji, rod môj a vlasť moja!
Utíš tie rany tisícročné, bože!
Len tvoja vôľa utíšiť to môže.
Nezúfajmeže, to nech heslo naše,
ta sa — preč biedy a ta sa — preč psoty!
Nechže si každý rukávy vykaše.
A potom… ta sa! Do tvrdej roboty!
Hoj, rodina ty kolo Hrona, Váhu,
kolo Oravy a bystrého Turca
bývajúca, — ľúb si otčinu drahú
a nad osudom pekelným nermúť sa!
Nuž teda, hor sa! Ruka v ruke, Bratia!
A nech veselé vôle sa netratia!
Veď časy dobré ešte sa navrátia,
len nech sa Naši vo vode neklátia.

Ako Slovák trpko žijem,
bárs nevidno na tvári.
Trpký predsa ten život môj,
bárs nie je ešte starý.

No keď chcete vedieť, čo ja
jem a z čoho ja žijem,
čítajte a uvidíte!
Lebo včuľ o tom pejem.

Ráno vstanem, mlieko pijem,
ku nemu chlieb, najviac nič.
Už vidno to aj z raňajok:
Slováku len málo žič.

Ďalej poďme! O pol jednej
ku obedu prisadám,
polievku, mäso a chlebík
na ten obed dostávam.
Hybaj ďalej! Na večeru

zas len chlieb a ďalej nič.
Len za málo, málo vždycky —
a bárs akokoľvek krič.

Dictum, factum to je takto,
et deinde na čom spať.
Ako Slovák a za málo
musíš tvrdé lôžko mať.

Že dakedy lepšie časy
prídu i mne — verum est.
Najviac predsa veľmi riedko
musím len zlé — málo jesť.

Slávus sum et discipulus,
cum ille sci non bonus.
A na žiaka vždycky padá
po latinsky „veď“ — onus.

Čo to Slovenskom za chýry letia?
Čo to znie pevcov ústami?
Že slnca nášho lúče nesvietia?
Že slnce už za horami?
Že tma nám hustá, tmavá nastala?
Že svoje lôžko u nás postlala?
Že búrka nám nad hlavami?

Hoj, Slovač moja, tak je to u nás;
tak to znie pevcov ústami:
že slnce teplé nesvieti na vás,
že búra veľká nad vami.
Všetko to pravda, pravda nemilá.
I noc už našich hlavy zakryla

Pod plachtou tmavou tisícich stony
temným vzduchom prerývajú.
Nad zamdletými zas milióny
pobožnú pieseň spievajú.
Tu i tu — zriedka — poetov stony
sú ako smutné pohrebné zvony,
ktoré ľudstvom zaznievajú.

Všade je ticho, len trpké stony
prerývajú vzduch ten temný,
medzi ktoré sa praštiace hromy
miešajú a otras zemný.
Nenazdajky ti žiara zablčí,
Parom pravicu s hromom vytrčí,
z ktorej pustí hrom pekelný.

A z druhej strany môjho Slovenska
čierne sa valia mrákavy
a hrom za hromom ohnivým trieska
na Slovákov biedne hlavy.
I mútne tečie Hron, Váh hučiac si,
zapadli blahé a krásne časy;
koniec je slovenskej slávy.

Hoj, Slovač moja! Slováci moji!
Môj rod a sladká vlasť moja!
Kedy sa trpký bôľ tvoj ukojí
a rany veľké zahoja?
Príde čas milý, Slovač úbohá.
Len držme sa vždy spolu, a boha.
Sily — útrapy — prestoja.

Jedno dievča poznám krásne
ďaleko na Morave,
má, ach, oči čierne, jasné,
líčočká zas belavé.
Perny ľúbe karmínové,
na bozkanie v každom slove.

Havraní vlas rozpustený
splýva na plnej pleti,
pyšťok vždy v jedno zovrený
a v očkách celé svety.
Krásne dievča, ľúba deva,
ešte krásnejšia, keď spieva.

Keď hláskom žalostí svojím,
hruďou ľúbosť previeva;
ľúbosť veje srdcom mojím,
city milé ovieva:
Spev nad spevy, spevy krásne;
keď zmlčia, nadchnutie zhasne.

V kruhu devy černookej
tak sa milo prebýva,
v kruhu devy milovanej
duša lásku zažíva;
nový cit do duše vsadne,
cit lásky nikdy nevädne.

Mal som devu, ľúbil devu
prekrásnu a spanilú,
lásku čítal som z jej spevu,
miloval som ju, milú.
Predsa lásky — lásky mojej
koniec bol. Ach! Včasná smrť jej!

Ctení moji čitatelia,
moje perny sa osmelia
prestrašnú vec rozprávať.
Pravda je to,
práve preto
Raz vo škole nohavice ostatné som rozdrapil.
S dierou cez mesto, ach, chodiť
a ako švihák vývodiť:
to sa mi nepáčilo.
Prišiel domov, hneď som capil
v kút, až sa tak sprášilo.
Ale, bože, čože nosiť?
Išiel som nožnice prosiť.
Dieru som zaokrúhlil
a potom som pekne šil.
Dobre to šlo najprv, ale
krátila sa vždy pomále
cverna. Tisíc hrmených!
Vyšla cverna a teraz
prechádzal po chrbte mráz.
Nemám ja úžitok z nich.
Teremtette! a tak ďalej
rozliehalo sa po malej
izbe. A grajciar nemám.
Teraz s dierou nosiť mám?
Čože teda, ach, robiť?
A už som pero chytal.
A hľa, toto napísal
vo zlosti. Musím nosiť
biele nohavice, ach,
v daždi,— to je predsa strach.

Na môj pravdu — lež verte mi,
že ľúbim, ľúbim dačo.
Preto medzi môjmi spevmi
nájdete vždy voľačo.

Ľúbim devu, ale akú,
to vy — ba nie — neznáte!
Mnoho som pocítil tlaku
tej lásky — v mojom hnáte.

Neviem, čo mám o nej spievať,
ja bych ju len ľúbať rád,
lebo jej bozk, musíte znať,
sladší — ako sladoľad.

Samo sebou sa rozumie:
teplý ako lásky cit
ten bozk, bozk na poľúbenie,
líčka — a jej oka svit.

Srdce moje tak mi skáče,
keď ju vidím, bozkávam.
Srdce moje tak mi plače,
keď na rozluku dávam

moju ruku. — Ľúbiť, ľúbiť
nemôžem nad devu tú.
Aj keď budú na boj trúbiť,
nezabudnem lásku tú.

Púčok ruže — oj, anjel môj,
poď, v náruč nech ťa zovriem.
Daj bozk, s bozkom bôle ukoj.
Poď — anjel môj — poď, poď sem!

Spočiňme si v láske oba:
Ty v mojom a ja v tvojom.
Nerozlúči žiadna doba
nás — ost’neš v srdci mojom.

Jeden mladík cifrovaný
išiel bokom jednej dámy.
A rozprával o jej krásach,
o jej líčkach — o pekných vlasach.
Idú ďalej — prídu k mostu.
V mladej hlave: „Predsa čas tu“!
— „Slečna moja, lež či viete?
Tu mýto platiť budete.“ —

„Nuž a koľko?“ tak sa pýta,
mladíka so smiechom víta.
„Koľkože tu treba platiť?
Zaplatím, keď tak musí byť!“

Mladík nič nevraví — pekne
spytujúcej nič neriekne.
Len ju chytí za driek milý:
Holúbky sa poľúbili.
Druh ľúby! Mojej duše polovica
bol si dakedy, lež žitia osud
strhol ťa ako ľúta povíchrica
do víru vĺn — ta, kde panuje blud.
V blude si kráčal — kráčaš — kráčať budeš,
zabudols’, číms’ bol a duša tvoja
nepozná ťa. Ty inú pieseň hudieš?
Ty v inej piesni nájdeš pokoja?

Ja poznám ťa, lež piesne tvojej zvuky
nepoznám, cudzie sú melódie.
Chcel by ich poznať — daromné tie muky.
Tvojej piesne zvuk v hluku sa podie.
Ó, ty si myslíš, načo spievať ľudu,
ktorý nemá nič, ani slobody.
Mne moje piesne milióny budú
počúvať, však aj iné národy.

Ó, načo spievať ľudu chudobnému?
Len od málo úst čul by pochvalu.
Ó, načo spievať ľudu tak biednemu?

Tu odznie pieseň za chvíľu malú.
Ja budem spievať velikému svetu,
ja budem spievať rodu veľkému.
Kto pristaví ma vo básnickom letu?
Veď načo spievať ľudu mojemu?

Nuž spievaj, druh môj, v blude vychovaný.
Nuž spievaj, druh môj, pieseň len si huď.
Len chválu, lež neobdržíš ty hany.
Spievaj, zanevri na slovenský ľud.
Spievaj, vo svete velikánskom spievaj.
Spievaj, zabudni na slovenský ľud.
Spievaj a v piesni aj nám sa vysmievaj.
Spievaj! Veď poznáš časom čo je blud.

dakedy mé čítali,
že často moje výlevy
o hlade bývavali.

A to vtedy bývavali
výlevy mojich hladov,
keď sme ozajst hlady mali,
vtedy som k písmu sadov.
A viete, ktorá je moja
tá najlepšia chvíľočka?
Vtedy sa žiale ukoja,
prestane mravkať kočka,

keď vo pravej ruke nožík
držím, v ľavej kus chleba;
vtedy zabudne náš Jožík
na celý svet, na seba.
Vy sa nazdáte, blesky, vášho hromu
sa asnáď zľaknem? Nie je tomu tak.
Ó, nezľaknem sa vášho kriku, lomu.
Ó, neoslepí lúč vaša môj zrak.

Len hrmte, hromy! Trpím vaše zvuky.
Blýskajte, blesky, nechže svetlo je!
Snáď keď počuje Slovensko tie hluky,
povstane z lôžka, kde tak temno je.

Len trieskaj, Parom, púšťaj blysné hromy.
Len svieťte, lúče blesku strašného.
Len bite — snáď, ach, toho hromu lomy
počujúc — vstane z lôžka mäkkého

Slovák! A ty, ďážď z neba oblačného,
lenže si padaj, padaj hukotom.
Nechže sa zbudí zo spánku nočného
Slovák. Ó, padaj, dáždik, potokom.

Ó, šumte, vetry, orkány silné vy!
Ó, šumte! Nechže ten vetra šumot
— ó, šumte! — nechže silné vaše spevy
počujúc, Slovák zbudí sa z driemot.

Ó, hrmavice, blesky, dažde, vetry!
Poďteže ku nám, kde tak temno je.
Ó, Slovák ľúby, oči že si pretri!
„Prečítaj straty“, Slovensko moje!
Jeden Slovák, snáď z Oravy,
bujný, pekný, silný, zdravý,
prišiel do škôl, ale beda,
jemu „tót nyelv“ vraj netreba.

Vedel tri slovká povedať:
zaďakovať, chleba pýtať,
„jó reggel“, „nap“ vinšovať —
už nechcel reč svoju znať.

Videl som tvár a uhľočierne oči.
Ich lúč na smutnú tvár mi zletela.
A tajný cit mi srdce moje močí.
A tieseň sladká srdce zovrela.

Videl som oči, krásnej tvári rtíky.
Tvár tá milučká v mysli utkvela.
Videl som jemnej tvári jemné švíky.

Videl som tvár a očí lúče jasné
i úsmev blahý na tvár hodili.
Priľnulo ku mne stvorenie to krásne.
Ramená lásky hruď mi ovili.

Horúci bozk som vtisol na jej čelo.
A objem sladký spojil dve telá.
V hrudi ma dačo sladko zabolelo.
A tieseň sladká srdce zovrela.
Keď v plienkach bol som, matka starostlivá,
verím, že vtisla bozk prvý mi v tvár.
Čas ten zabudla pamäť zábudlivá.
V ume vyhasla prvých rokov žiar.

Nemyslite, že tento bozk bol taký.
Ten bozk octnul sa v pernách dievčiny,
keď stretli sa nám ľúbosť plné zraky,
pod haluzami sediac čečiny.

Večerný vetrík podúval vetvami
stromovia, vetvy šušťali milo.
Vtedy spojili sa perny s pernami,
rameno bielu šiju ovilo.

A bozk môj priľnul k sviežim rtíkom tváre.
Milučkej devy spurpurela tvár.
Z úst ľúbosťou mi kypeli poháre.
Z čiernych jej očú svietila mi žiar.

Netknutá mlčí lutny mojej struna.
Oj, kedy čujem jejej milé znenie?
Oj, kedy hlasy bôľne pozadunia?
A lásky slastnej vzkypí citov vrenie?
Oj, kedy, kedy lutny mej spev z’zvučí?
A spev zaplače ako vzdych plačúci?

Už city lásky povyhasovali;
jak ťažko padne vyriecť toto slovo.
Lež sníval som… a city splápolali.
A cítim lásku, ľúbim zas nanovo.
Bo tento sen ma k novej láske budí,
i cítim oheň vo chladnúcej hrudi.

Ver’ oheň lásky. Sfarbil rozpomienky
sen krásny ten; lež moje prebudenie
jak trpké bolo. Nebol u milenky,
neľúbal rtíky, líčok jej ruženie
nevidel som… I sklesla moja hlava.
Po bledom líci perla slzy pláva.

I pozapela mĺkvej lutny struna.
I čujem zase milé jejej znenie.
Bôlnejšie hlasy vzduchom pozadunia.
A citov mojich lásky cítim vrenie.
A oko hrášky za hráškami roní.
A myseľ ľúbu, milú, drahú honí.
Prechádzam sa po novom trotoáre
a rýchlym krokom meriam toto mesto.
Bo tuná veľa pekných dievčat jesto
a ja pozerám rád sa v ženské tváre.

Hoj, oko moje — oko bystrozraké —
vidí devušku i v najväčšej diali.
A noštek jej od zimy sčervenalý
nešpatí krásy niektorej storaké.

Vidím, pravda, i iných ľudí davy,
lež oka zrak len za devami letí.
Bo ich krása mne lučezárne svieti
a tvár’ ich úsmev rád vidím ihravý.

Tak kráčam… Lež tu bujných „fajermanov“
vidím behať, ich vreštia hlasné trúby.
I „vas das“, pýtams’ kol idúcich pánov,
„nu Fajer“, čujem z daktorého huby.

Nuž bodajže ťa všetci kati vzali.
A dívam sa na ľudu veľké masy.
Tam jedna babka slzy utiera si,
k nej sa túli jeden chlapček malý.

Ozlomkrk’ každý hasiť, tuším, letí.
Hľa, ulica je v ohni strašnom celá.
Ja stojím o strom jeden podopretý…
Zrazu ma nadšla túžba hasiť vrelá.

I chcem utekať, zastaví ma čosi.
I začnem kričať, v blízku zmrnčí ktosi.
I mykám sa, lež všetko daromné je.
I po čele mi znoja prúd sa leje.
A ešte raz sa celou silou myknem,
lež hup — jak v priepasť zletel som i skríknem.
Z mäkkého zletel som na tvrdé čosi.
Ja stonem, v blízku smeje sa mi ktosi.

Z postele mäkkej spadol som na púdu,
keď ratovať som chcel pred ohňom ľudí.
Lež predsa viac som strach necítil v hrudi,
nevidiac oheň, ale chyžu chudú.
Ja poznám jednu devu.
Jak púčok vonnej ruži
za ňou sa duma ženie
a za ňou srdce túži.

Tak rád by pocelovať
tie jahodové perny,
tie líčka mädosladké,
ten vlas jej uhľočierny.

Jak rád by ju pritisnúť
ku tejto vrele hrudi,
pozabudnúť na chvíľku
zlých všehomíra ľudí.

Daromné túžby srdca:
dotknúť sa vonnej ruži.
Bozk cnostnej devy biednik
smrteľný nezaslúži.
Vo srdci boľasť cítim
tak pekelnú, tak žravú,
že netúžim za žitím,
lež biedne kloním hlavu.

A ona ťažká padá
rúk mojich v drsné dlane
a duma devu hľadá
a lícom slza kanie,

jasné mi oko kalí.
Z pŕs drú sa ťažké vzdychy
a ja vo svojom žiali
spev načnem dumný, tichý.

Ó, vďaka Umkám, vďaka.
Tie tíšia moje žiale,
tie tešia neboráka,
ktorý lká neustále.

Tie vzletu dajú. Za Ňou
mi duma moja letí,
za devou milovanou
vo diaľne, diaľne svety.

A v bodrom mojom letku
zabudnem svoje žiale,
na smútok, bolesť všetku,
na lkanie neustále.
Hoj, ty ruka, drsná ruka,
dlabni v mojej lýry struny!
Nech zaplače, keď ja žialim,
smutným tónom nech zazuní.

Tóny tieto bôle tíšia.
Zvuky tieto žiale koja.
Ony sušia slzy kalné
tryskajúce sĺz zo zdroja.

Zaplakala lýra tíško,
bôľno struny zaplakali
i jasní sa čelo, srdce
ako predtým už nežiali.
Kedyže ťa uzriem zase,
roztomilý kvietoček?
Kedy vnorím svoje zraky
do tvojich modrých očiek?

Kedy vidím ľubopytné
krásy tvoje? Tvoju tvár?
Kedy čelo opálové?
Líčka rudné — sídlo čár?

Časy, časy, leťte rýchlo
po tú dobu, po ten čas…
A potom sa ako teraz
pomaličky vlečte zas.

Že spomínam ťa, dieťa krás,
tie modré oči, jemné vlásky,
ten zvučný, strieborný tvoj hlas
a nezhasnutie vrelej lásky,
ó, nečuduj sa. Rozpomienky,
nútiac k spevu, bodria myšlienky.

Len na chvíľku ťa vidieť, ach,
tie modré oči, deva drahá:
ja hodím toto pero v prach.
Daromná túžba, márna snaha.
Ty skrývaš sa vo diaľke, krásna,
a pero drží ruka trasná.

I tíchnu hlasy. Mizne svet
i premieňa sa v chaos kalný,
on zráža sa vo jeden kvet.
Zjav vidím devy ideálny.
Zjavu kochám sa v tvári krásnej
i pero padá z ruky trasnej.
A zima sa blíži,
severíky dujú.
Žlté listy stromov
zimu prorokujú.

Mizne, rýchlo mizne
ovocina sladká.
Dôkaz blízkej zimy
je i moja nátka.

Fufnem a ňufák môj,
ach, bože môj, zle je,
v jeseni od zimy
jak rubín sa skveje.

Lastovičích hláskov
nečuť hlaholenie.
Príroda sa blíži
pomaly vo snenie.

Leta nebolo a
zima blížis’ desná.
Ó, daj, bože, aby
čím skôr prišla Vesna.

Zas príboj sĺz mi oko kalí,
ich zdroja tryskol hojný prúd
a obnovil sa neskonalý
bôľ, trýzni srdce, trýzni hruď.

Ach, kedy toto srdce splesá?
Radosťou stĺkne napokon?
Keď ľud môj vždycky väčšmi klesá
a tak blízky je jeho skon.

Daromné naše unovanie.
Jak skytnúť srdcu radosť mám?
Jak tíšiť citov plápolanie?
Jak hasiť vrelej lásky plam

za rod môj, rod môj ubiedený?
Jak sušiť slzy, tíšiť žiaľ?
Jak potešiť sa v rozochvení
za ľud, ktorý som vždy rád mal?

Jak strhnúť závoj smútku z čela,
keď blízky je už rodu rov?
Keď už i nádej uletela
pred tlupou divých satanov?

Ó, prečo nečuť poľníc revy?
Ó, bársby tento pozaznel
i vojínov radostné spevy
i durkot pušiek, rachot diel.

Ja odhodil by pero biedno,
meč krvavý by v ruku vzal
a vďačne, bárs mám žitie jedno,
za rod môj úbohý by dal.

Lež darmo túžim, vetrík tichý
podúva, chladí čelo on
i načúva bolestné vzdychy,
pŕs mojich biednych, ťažký ston.
Ó, dajte vzletu, Umky, dajte,
nech stíchne srdce, stíchne hruď.
Vy, struny lýry, zaplesajte,
pŕs rozožeňte hajná smút.

Vo diaľke jedna deva žije,
akých tak málo máva svet,
za ňu mi večne srdce bije
i biť bude i bude mrieť.

Jej bytosť opeť — slabé hlasy,
dobrotu srdca — slabý um.
I predstaviť len devy krásy
si môžem často v mori dúm.

Ja dnes dostal som lístok malý
od devy krásnej, krásky krás…
I tíchne bôľ môj neskonalý,
radosťou hnutý spievam zas.

Tie riadky listu vzletu dali
i tíchne srdce, tíchne hruď
a struny lýry zaplesali
i rozohnali hajná smút.
Láska moja ku deve
je ako vonný kvet:
on skrsne, kvitne, vädne
i sprší, a ho niet.

I láska moja skrsla
i kvitne, ale viem:
keď zhasnú vrelé city
ku deve, príde deň.

Ja ľúbim rod svoj drahý,
bárs škúli naňho svet
i žijem zaň, ó, keby
mohol by som i mrieť.

I táto láska skrsla
i kvitne, ale znám:
nezhynie ako kvietok,
jak vrelej lásky plam.
Ja plakal som nad sudbou Sláva,
no zmĺkol plač i zmĺkol spev.
A v dlane rúk mi klesla hlava.
Žiaľ nezhynul a búri hnev
a odberá mi pokoj duši,
o rode spev môj predsa čuší.

I milujem ja jednu krásku.
Hľa, nad rodom som neplakal,
a ako k deve cítim lásku,
ju ospevujem, bôľ i žiaľ.
Ó, zmĺkni spev. Ó, zmlčte muky!
Vypadni pero z trasnej ruky!
Nie ďaleko je rodu môjho skon.
Jak človeka, tak jeho život plynie.
Hľa, sila zhynula i zdravie hynie
a smrť ho krutá čaká napokon.

Náš sudbu nepohýna ťažký ston,
ni slza, ktorá lícom bledým rinie.
Len slabá nádeja a nič viac kynie
a pohreb hlásať ľudu zdŕža zvon.

No nádej suchá nedá ľudu žitie.
Jej veľmi horký býva často klam,
len málo kŕmi rodu milovanie.

Hej, ale pravda vracia živobytie
a svetlo roznáša i drtí priam
a množí k rodu citov plápolanie.
My zaspali sme. Spíme. Drzý vrah,
päsť zatínajúc, ticho ku nám kráča,
siahajúc drzou rukou v život spáča,
keď bez vedomia je vo ťažkých snách.

Bárs svedomie ho hryzie, pudí strach,
egoizmus nenásytného žráča,
on ťažké mysle v zabudnutie sáca
a pevný blíži sa v svojich snahách.

Ja nespím, ale driemem, čujem krok,
ktorý sa stále blíži, vraha zlého.
I zdvihnem hlavu — nôž sa pozablyskne.
I cítim rodu blízky nekrológ.
Ó, vstaňte, Slováci, i zdrťme Jeho,
kým z vlastných prsú krv nám nevytryskne!
Ó, počuj, počuj lutny mojej tón,
devuško milovaná, v diaľke skrytá!
Vedz aspoň, že ťa ľúbim, napokon.

Že kvietok mojej lásky neodkvitá,
lež kvitne tak, jak kvitol, keď tvoj zjav
vyzdvíhal ma z prozaického žitia

a vzletu dumkám mojim bodrý dal.
A lietal som vo vyšších vrstvách v duchu,
bárs zronený často, som nepadal,

keď sarkazmus dolietal k môjmu uchu.
Neschladol ešte mojej lásky plam,
city moje v tom istom boli rúchu,

do akého ich teraz obliekam.
A sloky spevu zunia, o čom zneli,
tú istú v ruke trasnej lutnu mám

a vzdychy jej ešte neonemeli —
o peknej dobe neprestáva sniť.
Nuž, veríš, milovaná, vo cit vrelý?
Vo nikdy nepokonný lásky cit?
Nadarmo prosil som ja. Zima sem
jak nepovolaný hosť ku nám vlietla.
Prírodu pohrúžila v ťažký sen.

Posledné kvietky mrazným dychom zmietla.
List ostatný zo stromov trhá dol,
s ktorýms’ ešte na vetvách stromu stretla.

A drsný severík duje od hôľ.
Priniesol zimných vtákov krakot desný.
A zima kráti dni a väčší bôľ

sŕdc, túžbu za príchodom peknej Vesny.
Ó, keby nazrieť som sa mohol v svit
devuškiných očiek, vo srdca tiesni:

jaro by ma ospievať nútil cit.
Olinôčka, dobré ráno!
Akože si, ako spala?
Či ti duša driemajúca
pekné sníčky zmaľovala?
Ja som sníval ako vždycky
sen prekrásny romantický.

Prvý raz som v perny tvoje
vtisol ja poľúbok vrelý.
Prišlo ráno, zbudil som sa,
krásne sníčky uleteli.
Uleteli — prídu zase.
Tak túžim po nočnom čase.

Ty netúžiš. Rada rána
neskalené nebo jasné.
Neulietnu ránom tebe
sníčky jak mne milé, krásne.
Ó, bársby si zatúžila
za snom o mne, devo milá.
Zabudla si v diaľnom kraji
na mňa úbohého, viem;
ale ja ťa zato vrele,
jak nikoho, milujem.

Bárs ma srdce toto bolí.
Všetko má vo svete skon,
zmĺknu, viem, i moje bôle
srdca môjho napokon.

Rýchlo letia tieto časy
a so časom mizne žiaľ.
Príde doba, keď poviem: i
ja som vrele miloval.
Oj, dievčatko tam vo diali,
zapomeň ma, zapomeň!
Tvoja láska nie je láska,
ale priateľstvo je len.

Zabudni ma, pekný tvore,
a prestaň o láske sniť!
Čo ty cítiš v srdci svojom,
ó, nie je to lásky cit.

Zabudneš ma veľmi rýchlo,
duša milovaná, viem.
Len ja teba dlho, dlho
milovať neprestanem.
Oj, tie oči, oči modré,
oj, ten uhľočierny vlas,
oj, to dievča milované
zabudnúť by mohol raz?

Nie, nemožno, bárs i vravia:
Všetko hojí tento čas.
Zabudnúc ju, vidím krásnu:
Vrelo ľúbiť budem zas.
I vhupla zima v kraje naše
i zlobný fúka severík.
Slnce od nás sa diali zase
i s prírodou sa končí styk.
A zima drsná z povinnosti
perohryzáka láme kosti.

Zabudni na mňa, zima besná,
i chyžku moju zapomeň!
Na návštevu, jak zvykneš, hriešna,
ó, neprichádzaj nikdy sem!
Lež darmo prosím — vietor fúka,
zima vkráda sa ku mne dnuká.

Nuž keď tak rada trýzniš ľudí,
kto zabráni ti ku mne vchod?
Pec moja ťa ver’ neodpudí,
ba šepce ticho: poď len, poď!
Nuž príď! Ja budem priateľ s tebou,
len prines Múzu sem so sebou.
Poďže bližšie, pekné dievča!
Sadniže si ku mne sem!
Nech ťa bozkám na ústočká,
nech ťa vrelo objímem.

Keď si ty nablízku — vtedy
teplou s’ stáva moja chýž.
Steplí sa to srdce chladné.
Zblíž sa tedy, anjel, zblíž.

Sniažik padá, vietor fúka,
mrazný cítim zimy dych.
A dievčatko nepočuje
prosby mojej tichý vzdych.
Objímam pec v tejto zime,
bŕ, lež z pece dýše chlad.
Ó, bárby som miesto pece
dievča mohol objímať,

ktoré ľúbim, ľúbiť budem,
ako som ho ľúbil, keď
prvý raz ju pobozkajúc,
zabudol som celý svet.

Keby som ho mohol bozkať
na tie líčka, dobre viem:
Jara teplo by prilietlo
v moju chladnú chyžku sem.
Ja s’ slzou v oku siaham k peru,
v rozpomienke na Slávy dcéru,
ktorú, ach, kryje diaľny kraj.
I nadchnutím sa plní chyžka,
vracia sa devy duša blízka,
pýta sa na môj duše taj.

Hoj, kvietku krásny, modrooký,
nech mlčia o ňom tieto sloky!
Ak vypoviem to v tento čas,
čo dávno v srdci skrývam, cítim
snáď celým mojím živobytím,
priateľstvo naše zmizne vraz.

A nie preto vo túžbe, žiali
píšem ja tento lístok malý;
cítim Nového roku krok.
Kým obraz váš mi v duši tanie,
prijmite moje blahoprianie:
Nech boh dá šťastný Nový rok!

Vám, devulienka v diaľke skrytá.
Vy základ môjho spevu žitia!
Vy prevysoký ideál!
Vy ruža naša ľubovonná!
Zbohom! Končí sa pieseň vonná,
lež žijú túžby, žije žiaľ.
V mojej kapse čujem deňgov
ľúby tón,
nadovšetky hlásky krás je
krajší on.
Spievajte len, nech načúvam
hlások váš:
či je tenor, či je soprán,
a či altík a či bas.
Spievajte, kým možno, ja nech
omladnem!
Onedlho odgúľate
sa, viem.

Kúpe sa slnko v rannej zore,
lež nedobre sa cíti tam;
po modrom nebi driapes’ hore,
kde skvelá cesta čaká naň.
A zlaté lesky jeho lúčov
ku mne letia so žiarou skvúcou
a osvecujú moju tvár.
Ó, vitaj, vitaj premilený
otepľujúci slnka žiar! —
i skrz teba som osvietený,
a predsa ty vieš dobre len,
že pansláv som, a teda tieň.

Nepýtajte od človeka
ni mizerný milodar,
miesto neho — zlobu dáva,
neodvrátiac svoju tvár.

Mnoho, mnoho v tomto svete
chudobných je ľudí, ach,
lež na zlobu niet chudobných
snáď ani na smetiskách.

Hovoria, že nieto pekla —
ó, ja jeho miesto znám:
v srdciach ľudí je a jeho
všetko dobré šľahá plam.

Kde je peklo — nieto lásky,
kde niet lásky — zloba tam.
Zloba zloby dá, sťa prachu
leto, zima sneh, to znám.

Zalieta moja fantázia
v budúce časy, kreslí taj
ich veľmi pestro — pomáhaním
dobrého vínca nebodaj.

V budúcom čase pijem vínce,
pekné dievčatká ľúbim, aj
bozky? ktoré mi pália dušu
sťa víno, čo dáva Tokaj…

No vracia sa už fantázia
ku skutočnosti.
Počkaj! — Stoj!
Rozum! Či slepnem? Som pri holom stole
a s prázdnou hlavou, bože môj!

Nečujem skvelé tóny krásiek,
necítim lásky nepokoj…
Chce sa mi spievať: „Hlad prepevný!“,
no vytryskol mi slzy zdroj.

Ale páli toto slnko.
Ľúbi snáď?
Zem keď našu neprestáva
bozkávať.
A či mu je podozrivá
naša zem?
Že sa vždycky na ňu díva,
na ňu len.
Ani jedno, ani druhé,
ale snáď
krčmárom pomáha krčmy
napĺňať.
Pitie — to je hrozná vina,
ale nech, —
ak sa dneska podnapijem,
slnca hriech!

Takým si, hrade, akýms’ slul —
len v tebe iný svet je včuľ.
Vtedy, keď zadul vetrík tichý,
nebral sebou len rabov vzdychy,

lež slasti jas, víťazstva bes.
Včuľ vyzeráš sťa zdochlý pes;
nerozpadnutý ešte v rumy,
no v ktorom čuť len hmyzu šumy.

Doneste mi, bárs sa to i
nesvedčí:
ôsmy a či deviaty raz
dva deci.
Tak! Ale ste mi slečinka
spanilá —
na moj pravdu, česť i slovo —
odpila.
Nie? A vy to tak naozaj
myslíte?
Otvorteže ústičká a
dýchnite!…
„V tomto vínci viac sťa vínca
vody je.
Načo dýchať teda darmo?
Adijé!“
Adijé!

Ó, temný je hrob, ale červy
človeka predsa nájdu v ňom
a žerú ho. Ó, keby, keby
ja už vo hrobe ležal som.

Tam v rakvi čiernej, z dreva zbitej,
pod milým tlakom čiernych hrúd,
pri bozkoch červov. Soť ma, prosím,
v ten tmavý hrob! ó, večný súd!

Bo tam sa moje nebo skrýva,
bárs čierne je sťa uhoľ snáď.
Tam lásku nájdem, červy aspoň
ma budú vrúcne milovať.

Každučký, každý človek má
dve pekné spoločnice.
Ich milé perny mnohoráz
celujú ľudí líce.

Jednu nazvali nádejou,
druhá sa túžbou volá.
Obe prichodia k ľuďom, keď
padajú v objem bôľa.

Ach, lež tá prvá, ktorá je
milšia, tak často klame,
koľko ráz túto druhú my
od seba odstŕkame.

Len teba vidím. Teba zieram
vo venci mojich pekných snov.
Poľúbky dávam tvojim perám
a beriem ťa do objemov.

Prichádza ráno — mizne snenie
i hnevá oko tento svet.
A v srdci mojom roztúženie
a zase smädný môj je ret.

Nuž prosím ťa, ty dievča zlaté,
len jeden poľúbok mi daj,
keď praje mi ho nebo sväté,
praj mi ho i ty, dievča, praj!

Tu prisahám ti, silný boh!
U Jezu Krista svätých nôh!
Ty vôli našich správca silný,
riaditeľ vášní neomylný!

Že ľúbiť dlho nebudem
tou hnusnou, blbou, zverskou láskou,
ktorá mi každý horčí deň,
starostí obdarúva cháskou,
obkráda ten môj biedny um;
na tvár mi bledosť strašnú dýše,
slabí telo, do mojich dúm
a srdca môjho mečom píše,

keď jej kalich som vypil znov’,
keď zbila ma zas hnusná vášeň,
ktorá panuje nado mnou,
nejž proti darmo šabľu pášem,
nejž proti darmo bojujem,
nejž proti darmo rozum kričí
a pripomína hrobu tieň:
jej hlúpe moci neuničí.

I dnes som padol, biedny zas,
i po sladkostiach cítim bleny.
V nebi som bol za krátky čas
a zase som na biednej zemi.

A povedomie viny týra
a žmýka srdce.
V tvári pýra
krv.
Na kolená tu padám.
A prosím ťa a prisahám.

Zapadlo slnce. Z nebasklonu
hľadí pár hviezd a tma na nás.
Ja neplačem a načo plakať,
veď pekné slnko výjde zas.

Už prišla zima, milých kvetov
korunky zničil hlúpy mráz.
Ja neplačem a načo plakať?
Tie milé kvietky skvitnú zas.

Môj skonal otec; ľúbil som ho;
nehladím viacej striebry vlas
a neplačem. A načo plakať?
Zobudia môjho otca zas.

Môj mizne národ. Nepriateľov
v tvárach vidím víťazstva jas —
a z očú mojich slzy tečú,
bárs utieram ich zas a zas.

A či je zima, či je leto,
či čierna noc, či biely deň,
mne jedno je, keď tvoje líca
ó, drahá moja, celujem.

A či sa smeje, či uráža,
či narieka nad mnou svet ten,
mne jedno je, keď tvoje líčka
ó, drahá moja, celujem.

A keby pánboh slovil ku mne,
by zanechal som túto zem
a v nebo vošiel, tu som radšej
a tvoje líca celujem.

Posledný raz u otca rovu
som si ja slzy utieral,
a teraz znova jasné oči
halí bolestnej slzy kal:

Veď vidím v duchu hrobček tmavý
a ružový veniec na ňom.
V tej chyžke tmavej púčok leží,
ktorý tak ľúbim, ľúbil som.

Už zavreli sa očká milé,
zmizol z tváričky žitia jas;
slov milovaných sladké hlásky
počúva dobrý pánboh náš.

Odlietla duša letom rýchlym
v ten krásny nadpozemský svet,
len spomienka ostala bôľna,
len slzy, bôľov v srdci jed.

Už nebudem sa hrávať viacej,
hladievať líčka nebudem
Elenky, púčka zvädnutého,
ktorý zakryla čierna zem.

Lež zamlč boľ! Veď anjel drahý
nezmizol, len stratil sa nám;
v tom krajšom svete nájdeme ho,
s ním večne žiť budeme tam.

Pod Tatrou žije mĺkvy svet,
len ston zachádza z jeho ret,
v srdci mu bôľ, na tvári tieň,
v ume požaslých časov sen.

Čo za pokrik to zaznel tam?
Kto sa to blíži ku skalám?
Kto sa to driape tak nahor,
porážajúc skál silný vzdor?

Meč v ruke mu, na tvári jas.
A vyššie zrieť ho v každý čas
a vyššie jeho meča kmit
a vyššie jeho tváre svit.

Lež noci tieň sa zblížil už…
Smelého netkne osteň hrúz.
Hviezdy zalietli v nebasklon…
Pevne driape ďalej sa on…

Zavial vietor i búru čuť
i blesky zrieť i spočinúť
by zišlo sa, a silný hluk
slabí oslablých silu rúk.

A prešla noc a prišiel deň.
Kam, kam podel sa junák ten?
Na skalách kolmých už ho niet.
V ktorú stranu vzal bodrý let?

V údolia tráve leží on.
Na perách zamretý mu ston.
Na tvári bledej bôľu tieň,
s ním ten večný, krásny sen.

Ó, hlava moja rozpadne sa
vo tisíc strán sťa hnusná misa,
vo ktorej hnusný je pokrm
— samé červy, štvané na tŕň —
keď padne v tvrdú dlažbu. —
Hruď!
Roztrepte päste veľkopána,
ať vylietnu z nich roje rmút!
A vytrhnite srdce, rana
na rane je ono beztak.
Nech temnejším sa stane mrak,
nech temnejšími stanú noci
mojeho žitia, ať nezriem
toho, ktorý predo mňa kročí,
chcejúc ma zlobiť, raniť len.
Ať nevidím, keď zlč vylieva
sa z útrob mojich, hnusník kam
pred mojou zlobou sa podieva,
by nezrobil mu ranu rán.
Ať nezriem najtmavejšie noci,
strápený výraz krásnych očí,
ľúbostných líčok trápny bled.
Nezriem ten krásny, mĺkvy ret
devušky, juž pohanil som…
Ó, roztrep hlavu, búry hrom!
Pre mňa nekvitnú kvety slasti,
nekvitne pre mňa žiaden raj
a zabudnutia milé masti
neskytne pre mňa žiadny kraj
a žiaden človek, žiadna duša.
Spomienky moje neučušia
v bezhviezdnej noci srdca, ach,
mojeho… Ach!

Samotný blúdim pod horami.
Na nebi hviezd, mesiaca jas.
Pokojný som, ma nič nemámi,
nič nevolá, neraní zas.
Na boha myslím. Ale myseľ
prechádza v iné strany znov’.
Pokoj ma nechal a bôľ prišiel
a myslím zas na tmavý rov.

Pod horou pekná deva býva,
jejž srdce ja ukradol som.
Ona o mojom srdci sníva,
o láske snáď, ktorá je v ňom?
Sťa s jablkom, ktoré vo ruke
je špatnej, s jej srdcom sa hrám:
pichám doň nôž, že kvíli v muke
a hádžem ho zas sem a tam.
Ho hádžem, hádžem, kým nestratí
sa v dákej priehlbine snáď…
Až nez’zriem jeho pablesk zlatý
a nepocítim jeho slad.
A budem šťastný? V mojej túhe
jablko zase nájdem druhé
a sladiť budem žitie ním,
kým i toto zas nestratím.

Zas dialim sa od tmavých múrov,
by nevrátil sa nikdy viac
v to hniezdo zlosti, nenávisti,
v to hniezdo pomsty: Kežmarok.
Nedávam zbohom tvojmu miestu.
Nezrie za tebou očú zrak.
On v inú stranu letí rýchlo
a sadá v iné miesta on.
No jedno mi, či v tebe ostať,
či v iných miestach hľadať mier.
Všade ma nájdu zlosti ľudí,
všade nenávisť, pomsty hnus.
Najradšej by vzlietnuť vo výšku,
stadiaľ hľadieť na hnusný svet
povrhnutím plnýma zrakmi;
alebo vstúpiť v tmavú chyž,
v ktorej by nečul sveta slová,
z ktorej by nezrel hlúpy svet.
Len žijem, žijem sťa ker v púšti,
hoc šľahá vietor, búry blesk
a bije dážď, bo zabudnutý
túži za skonom, ktorý príde
a ktorý skytne ostatnú
a najväčšiu radosť mi srdcu,
lež ktorú cítiť nebudem.

Najbližší cieľ dosiahol som:
v predošlý bôľ sa radosť mieša,
vo predošlú tmu vniká svit.
A prešiel deň a radosť pošla
a prešiel deň a kde je svit?
Len pokoj cítim v mojich prsiach.
A letí čas a nové rána
prichádzajú a hriechy znov’.
Vášne staré zas zvládli dušou,
v nejž zase čúvam boha hlas.
Ó, prečo slasť nebýva večná!
Ó, prečo žiaľ je večný, ach!

Neľúbiť viac? Po mnohých láskach!
Neľúbiť viac? Po mnohých bozkoch!
Nepostaviť viac lásky svet
na predošlej ľúbosti troskoch?

A vyčistené srdce mať,
z nehož ukradla ruka času
predošlých túžieb veľký svet,
Dúchol do lásky zlatojasu,

že zhasol. Povymietol už
zo jeho siení, čo ma snáď
najväčšmi vždycky radostilo,
čo dalo žitie milovať.

Nie, nemožno mi viac neľúbiť!
Nač’ žitie ohňom pekla hubiť?…

Ja toľko tvár’ už videl som,
koľko pohárkov vypil vína,
v nichž harmonickosť zračilas’
a krása bezo špaty stína.

Už toľko tvár’ ja zľúbal som
vo náruživom ľúbocite,
koľko hviezdičiek trblieta
na krásnom nebi pri úsvite.

Mnoho pekných tvár’ videl som,
ó, mnoho ráz ich zľúbal krásy,
mnoho ráz cítil v srdci svom
snáď ľúbosti a túžieb hlasy.

A dnes novú tvár zrel som znov’
a na nej vrelô objímanie
nevinnosti sa s krásotou,
radosť preľúbu a plakanie.

Ó, túto tvár pocelovať,
tú stať pritisnúť k mojej hrudi,
z jej krásnych rtov počúvať snáď
ľúbostných rečí milé prúdy

keby mohol. — Je krátke, viem,
mne určené pozemské žitie —
nechal by som tu jeho tieň
a prv vlietol vo svety skrytie.

Ku srdcu siaha ruka moja pravá.
Rty prisahajú večnú ľúbosť zas.
A jej k prsiam sa skláňa strojná hlava,
jej k zemi upretý je očú jas.

A prečo? Či je kalný lásky prameň?
Či nie je Vesty oheň srdca plameň?
Či nie je harmonický srdca tón?
Či ruší harmóniu citov on?

Nie! Preto skláňa k prsiam hlávku svoju,
by hlbšie nepadla na biednu hruď,
keď času mráz zokuje perly zdroju,
keď času žiar vysuší lásky prúd.

Po cudzom mori letia naše bárky.
Odbojný víchor, búry hromoblesk
sprevádza ich, vín dmuties’ mora silné.
A stiene noci, v ktorých svetla niet
takého, ktoré tichosť v srdce vlieva
a žiaru skytá i vo duši tieň,
ktoré zatnuté päste rozväzuje.

No búra búru rodí, blesky blesk.
Hnev zatknutý je v našich prsiach dávno,
hnev búry strašnej, bleskov neohrozných.
Ak tá vypukne, stíchne cudzie more
a stíchne jeho búra, búry jas.
Poddá sa mora búra našej búre.

Nie že by slepý bol cez noci tieň.
Nie! Vidím moje živobytie.
Nadarmo žmúrim oči v sen,
ich držím dlaňou pozakrytie.

Tá rieka tečie predo mnou,
jejž beh je rýchly, ale krátky,
a padá vlna za vlnou
temného hrobu v objem sladký;
no žije v ňom, kým prameň zhynie,
kým posledná doň vlna splynie.

Načo tej vlny krátky beh?
Načo tej rieky žblnkotanie?
Načo je toho dymu sneh?
Lož živobytia plodí planie?

Žijeme všetci starostiam,
aby sa postriebrili nám
vlasy a šli cez nerovnanú
cestu — vo blízku smrti tlamu.

Je právo prozaické? Iným áno,
mne ono poéziu dýše,
mňa ono v každé pekné ráno
v sny krásnej vlasti ukolíše,
v sny, v ktorých staré túžby svieťa,
v sny, ktoré v sebe ľúbosť majú,
v ktorých sa jej diamant trblieta
a vatry staré plápolajú.

Sny kreslí tieto ruka biela
bez uhľa, farieb, bezo tužky,
keď obraz, v ňomž je maľba skvelá,
zriem z okna: bledú tvár devušky,
v nejž viac je sladkosti a krásy
sťa ťažkých vied v rozsiahlej sláve
a najmä vo rimanskom práve,
ktoré za prózu mečom tasí.

Prechádzam sa nemeckým krokom
po osvetlených dlažbách sám,
predo mnou, za mnou kopa ľudí,
vycifrovaných roje dám.

Mne je tak dobre nepoznane
chodiť, nestratiť s nikým pár
slov a nestisnúť žiadnu ruku
a neobchádzať žiadnu tvár.

Čo?! Tak je! Drobných nieto už
a väčšie sa tiež pominuli.
Z tobolky čierna prázdnota
tým čiernym zrakom na mňa škúli.

A to ma desí, v prsia moje
to štepí tragedický žiaľ.
Ach, keby som mal slzy roniť,
na moj pravdu by zaplakal.

Má odliv more, ale hneď
i príliv proti brehom beží.
Och, kedy môjho vrecka breh
peňažný príboj poosvieži?

Už darmo je, odišli deňgy,
ja vlastne som ich odposlal.
Dnes miesto krčiem v kostol pôjdem
a tam vylkám bohu svoj žiaľ.

Nadarmo chcem
dnes položiť do cerkvi nohu.
Nie, nemôžem!
Nemôžem sa pomodliť bohu.

Nadarmo chcem
dnes z cerkvi zaliezť k bráne neba.
Nie! Nemôžem:
bo i ku tomu grajciar treba.

Nech nestály je luny svit.
Nech hviezdy jas a slnca svetlo.
Nech v dievčinách ľúbosti cit.
Nech v mojom srdci lásky teplo.
Nech jara kvet a zimy mráz.
Nech jesenný dar, leta žiare.
Nech v peknej tvári cárstvo krás.
Nech blahosklonnej smrti máre.
Nech slávy fakeľ, duše byt.
Nech v nebi, pekle prebývanie.
Ak jedno mám, kým budem žiť:
preľúbych deňgov štrngotanie. 

V objem si vzala seriózne žitie.
Slasť samú skytlo ti za krátky čas,
ty družka ľúba mojich sladkých snov,
ty perla mojej prvej, nežnej lásky!
Ó, prečo teba našiel hlúpy skon!
Ó, prečo riadky rozkvitnutých ruží
tvojeho žitia spustošil nohou?
A zlatú reťaz jeho roztrhol
na dvoje. Čiastku položil do pôdy,
a vezmúc zlato budúceho žitia,
tú druhú oddal cáru všehomíra.
Nie moja náruč, druhej ruky stisky
ti podávali blaha krásny kvet,
a predsa: keby jednu slzu mal,
i tú posvätil by som tvojmu rovu!
Keď telo padne, duša neskoná,
do neba vlietne šírou jeho bránou.
Tu to budúce žitie dá jej Pán
a znovu k zemi pošle letom rýchlym —
tu zrieme ho v potomka sviežej tvári
a v sviežich prsiach jeho. Potomok
tvoj žije krásny, tvoja duša v ňom,
bárs telo hnije, mĺkvy tvoj je ret
i chladná tvojej ruky biela dlaň. 

Ach, aká šumná! Neba kus
jej okrúhla tvárička dáva
a v nebi tom je pekla plam,
v tom pekla plame rajská sláva.

Ach, aká krásna! Žltý list
sťaby som videl na jej tvári,
nie list jesenný, v liste tom
prelestná kvietka krása žiari.

Ja nakríž vplietam moje ruky
a dlho hľadím, hľadím naň
a neverím, že list ten zvädne,
tých krásnych očú zhasne plam.

Ja hľadím naň a jeho rúčky
spustili okna záclonu…
A zas počúvam diktátorov
rimanských špatnú pohromu.

Lež v druhom okne jeho hlávka
vykvitla znov’ sťa jarný kvet
a zabúdam počúvať hnusný
rímskeho cézarizmu svet.

A zase zmizla medzi kvetmi
proťajška môjho strojná stať.
A učbár môj o tyranizme
rímskom počína rozprávať.

A z tyranizmu s’ vypletáva
rimanskej ríši trápny skon,
i mojej lásky zmizli svety,
odzvučal tento duše tón.

Okná zatiera hmlou nejasnou
syn zimy — hnusný severák.
Ja darmo, keď sa spustí mrak,
hľadím za tvojou tvárou krásnou
v chyžu, v ktorej je svetla jas,
kde tvoja tvár sa k práci kloní.
Ó, utri, kým nepríde mráz,
hmlu okien, ktorá teba cloní.

Keď s chladnou dušou príde on,
vsadí do nich tie kvety svoje,
odlietnu inam zraky moje,
i mne bude zle, chladno von.
Ak ale v jeho lesklé kvety
napíšeš ľúbosť obidvom
nám, zrak môj smutný neodletí,
nebudem znať svoj vlastný dom.

Ja v srdci mojom zmiju mám,
ja neverou ju nazývam,
tá všetky sladké drtí reči,
od priateľov čo počúvam;
ja prisvedčím, no ona predsi
zaševelí sa sisotom.
V nič neverím na tomto svete:
vo sladký prach ľúbosti v kvete
nie! v lásku, v družstvo neverím,
bárs čúvam ich na cudzom svete,
v ich tvárach zieram blbý stín, —
bárs mám srdce a hada v ňom.
Ach, keby z mojich prsú časte
aspoň nebol vzal vieru v šťastie
ten ľahostajný času cval —
ja v túžbe, čo vo viere rastie,
ach, aspoň by som snívaval
o šťastí, ktoré stratil som.

Tak sladko mi bolo, keď som srdce mal:
som veriť, dúfať, vrelo ľúbiť znal.
Včuľ miesto srdca večný smútku plam
v ochladnutej len hrudi cítievam.

Ach, predtým v bôli som i perly mal,
v nich boľavo sa smútok roztápal.
I perly tajšli, zostal smútok sám,
v prsiach len jeho žitie cítievam.

Nie! Nedávaj mi na pamiatku,
devuška, ľaliový kvet,
v tom kvietku nieto ľúbovône;
v pamiatke žiadnej slasti niet.

Pamiatka len rozrýva žiale,
že pominul sa ľúby čas,
v ktorom dalas’ mi na pamiatku
ten kvet, ktorý mi podávaš.

Nie! Nedávaj! Veď zaplakal
by snáď časom, zrúc zvädlé listy,
že prestalas’ ma milovať,
ty anjel blahoskonný, čistý.

A keď pamiatky nemám klam,
tak ľahko, ľahko zabúdam.

Zakrútená v šatôčke tvár,
v tej tvári ľúby detstva žiar,
v tých očiek modrých milom jase
so svojím krásnym jasotom
nevinnosť v svojej plnej kráse
sa blýska. V dušu dáva tón,
ktorý blahom a šťastím zvučí
a jedna krásna túžba pučí
tým svojím krásnym pukom voň.
Ždá bôľnym ždaním milovanie
tých detských očiek, detských rtov.
No bôľna duma umom vanie,
sťa blaženému tienny rov:
v prekrásne múry detskej hrudi
zamilovanie nezablúdi,
lež jednoduchá láska len.
A ja, ja ľúbim, milujem
tých detských svetov krásny deň.

Keď vzlietnu noci tiene čierne
i v mojej duši tmavosť krsne
a zovrúc moje ruky drsné,
rodí sa modlitba na perne.

A v modlitbe sa v jasot menia
tej biednej duše tiene tmavé
i noci tmavosť zligotavie
a padám v objem krásny snenia.

Elenôčka, Elenčiatko!
O mne sa ti snilo sladkô?
A ja v náručí ťa trímal
a bozkával a objímal,
hľadiac v tvoje ľúbe oči,
posledný raz tejto noci.

Posledný raz? Letia časy.
Z dievčatka je deva krásy.
A v očičkách krásnom svite
vážne žitie je už vryté.
Pri ich vzhľade — detskú slávu
spomínajúc — ňažím hlavu.

Nadarmo vnáraš zraky svoje
vo mojich očú špatný tieň:
neznáš, čo kryjú prsia moje,
či žiaľu mrak, či slasti deň.

Keď smútim, v nádej neverím,
keď radosťou mi srdce bije,
na minulosti myslím stín
a čo pre mňa budúcnosť kryje.

Môj nevysloví nikdy ret,
čo srdce moje v sebe chová.
Ó, never, ľaliový kvet,
v tie moje mädosladké slová!

I vyrval som sa z objemov
devušky. Prišiel v mĺkvy rov,
kde niet radosti, nieto žiaľu:
vo chyžku moju biednu, malú.

Nič nezhladí mi vrásky vrytie.
Nič neosladí moje žitie:
Stratil som ľúby duše kvet,
v ňomž jestvoval môj celý svet,
z nehož mi život vence vil
a nima moje stezky kryl.
Stratil som kvet a v jeho strate,
vo láske strate žitie zlaté…

Never, devuška, mojim rtom,
ja teba nie, neľúbil som;
v tvojich bozkoch len hviezdu zhaslú,
ten kvet som nájsť chcel: ľúbosť zašlú.

To srdce moje v mojej hrudi,
ktorým tak ťažko krv sa prúdi,
je spálený na čierno list.
List, v ktorý ľúbosť bola vzatá
so štýlom času, ľúbosť svätá.
Ó, bársby ešte chcela prísť!

A vidno ešte v liste riadky:
tu „láska“ slovko, pomsty sladký,
no černokrvý špatný meč.

A kde-tu krátke vzdochnovenie,
tu špatný hnev a rozbúrenie;
no najsladšie je predsa preč:
To, čo mi žitie maľovalo
a briliantami vyšívalo
a lialo nektár v moju hruď.
Ach, ľúbosť krásna, ľúbosť vrelá
je z listu preč, už onemela,
sťa v pravdy svetle hlúpy blud.

Nuž, zbohom, slávny Mikuláš,
ty bohatý syn Váhu!
na jedno dievča radostné,
na jednu dušu drahú…

Zbohom, ty dievča radostné,
tys’ Mikuláša dcéra!
Daj obejmúť sa ešte raz,
je blízko do večera.

Pre teba ľúbim Mikuláš,
pre teba mi je svätý,
sem, keď aj ruka zbohom dá,
sa myseľ storáz vráti.

Zas vhupol som do Martina,
kam svieťa Slávy hviezdy;
kde nazdal by sa ďaleký,
že konečne sa brieždi

Slovákom. Predsa ticho je,
život sa ťažko prúdi:
mám pred sebou zas strápených
a bažných, nudných ľudí.

A ťažko mi. I boľavý
sa v srdce dojem ryje:
Tu obraz mám, hľa, ako sa
nečinne, pyšne žije.

Dievča moje milované,
dajže rúčku v moje dlane;
bez podania tvojej rúčky
nemôžem ťa objať vrele,
pocelovať líčiek púčky,
púčky krásne, zrumenelé.

Ako ruža, ktorej listy
odriapali vetra švisty,
je i láska, v ktorej nieto
objímanie, bozkov slady;
ona nezná, čo je leto,
ju tá bôľna túžba schladí.

Ja neviem prečo, ale stále, stále
mi prerývajú moju dušu žiale.
Sťa bezo vĺn to more šíre, hravé
i moja duša biedna nie je vstave
žiť bez žiaľu. Sťa s perlou blesk sa rodí,
tak s mojou dušou večne žiaľ len chodí.
A predsa zdravý som. Zdravými údy
sa krv moja mladistvo ešte prúdi.
A v rukách ešte vždycky silu cítim.
A hlavu nádejami často sýtim.
A budúcnosť ma netrápieva nikdy.
A netrápia ma minulosti krivdy.
A prítomnosť mi pohodlie len skytá.
A nájde sa i taký, čo ma víta.
A predsa som sťa rieka, v ktorej zlatá
a perly — všetko, čo len cenu malo —
vybrali ľudia. Skáľa pozostalo.
A teraz vlny jej len vetry kláťa.
Ostatne tečie ticho tokom stálym,
v nej skáľa len a ona medzi bralím.

Neľúbi nikto noci tieň?
Ja? Ja ho vrelo milujem.
Ja rád chodím tmou, voľnejším sa cítim,
a srdce moje bije živším bitím.
Keď príde noc a svojím vetrom dýše,
ona mňa von vyháňa z mojej skrýše:
nie túžbou, žeby uzrel hviezdy jas
a do mesiaca pozeral sa krás.
Nie! Prečo? — Neviem. Asnáď, že sa v tieni
i blýskajúce sa vo temné mení,
že v tieni tom neuzriem smevy rtov,
radosť ako sa smeje nado mnou,
že našla v iných srdciach lepšie byty,
kde pohodlne býva, nie v mojom;
snáď preto sa mi srdce lepšie cíti
vo tieni noci a šťastnejším som.

Trasie sa ruka. Oko žmúri.
A rozpálenú sluchu chlad
chladí, sťa mrazu dieťa ľad,
tej tvojej blýskajúcejs’ rúry.

Pred zavretým okom sa slasť
topí, všetky zovrúc radosti
vo potoku rozhorčenosti,
ktorý rozvodnil času dážď.

Jedno kohútika klepnutie,
tiché sťa starej lipy šum,
a poutíši srdce, um,
posledné prsú vydýchnutie.

S tebou ja ešte nehovoril som.
Ja tvoje ešte nestisol som rúčky.
Nepritisol teba na moju hruď.
Nebozkal tvojich líčok rudé púčky,
a preto moju chyžku milujem.
Jej prázdnota mi čajsi sladkosť skytá:
mne tak je, sťaby teba cítil v nej,
sťa tvoju rúčku cítil, ktorá víta.
A tichá sladkosť naplní mi srdce
a v tomto srdca slade zabúdam,
že ďaleko s’ odo mňa, deva ľúba,
že v mojej chyžke prázdnej som ja sám.

Včera večer vietor dýchal,
dážď bil v okná, hromy bili,
keď ste ma s tým, že vás ľúbim,
milá slečna, prekvapili.

Neviem, či by hrom bol vstave,
lebo blízka tôňa rova,
trhnúť mojou dušou tak, ak’
potrhli ňou vaše slová.

Že pred vami klobúk snímam,
hlavu moju obnažujem
a ku tomu obnaženiu
„rukybozkávanie“ snujem —

nazdáte sa, že vás ľúbim?
Že som taký chytrý k vreniu
lásky mojej šírej hrudi,
ako snáď ku pokloneniu?

Nie! Ja bývam ideálny
v láske. Niekedy i verný;
lež k vidine treba krásu,
a vy? — Vy ste špatná veľmi.

A tá špata tela vášho
vašej duši v oči bije.
Jak pri toľkom nesúzvuku
mám pestovať harmónie!?

Ja z jednej lásky padám v lásku druhú,
a preto neviem ľúbiť vrelo, stále;
ku jednej deve pribiť lásky túhu,
s jednou radosti cítiť, znášať žiale.

Sťa pozeral by album ženských tvár’.
Vidím: pekné sú, rozum, srdce múťa;
prevrátim stranu: nová krása, žiar
a strana predošlá je zabudnutá.

Ó, ktorá bude posledná, čo prsia
podmaní moje? Srdce láskou zvlní?
Ktorú ostatné krásy neudusia,
kým kráčať budem života po tŕni?

Ó, bársby prišla! Život rýchle tečie,
so sebou mnoho smútku, zloby vlečie.
Ó, bársby prišla! Bársby potom vmietla
do žitia môjho kus krajšieho svetla!

Hruď mi ledva dýcha, čelo sa mi znojí;
ale tu som predsa, kde hrad pekný stojí.
Ale horký stojí! Opil ho bezmála
čas a teraz so mnou sa po zemi váľa.
Nedíva sa hore tak, ako sa díval,
keď o veľkej moci, keď o láske sníval.
Pozerá sa smutne, až ma srdce bolí,
ta dolu po hájoch, dedinách a poli.
Ja sa tiež len dolu, na koberci mäkkom
trávy vonnej ležiac, dívam smutným zrakom.
Dolu všade žitie v každom poli, háji, bore
panuje, len tu smrť, tu na hrade hore.
Predsa to mi ostrí hrany môjho bôľu,
že ma život volá, aby zišiel dolu.
Dolu, aby toto krásne miesto nahal.
Dolu, aby zdola zas do výšky siahal.

I teba teda zmohol čas.
I ty už biedne umieraš.
Pomedzi bašty chodím sám
a obzerám ťa. Pozerám
tej tvojej dávnej krásy rumy
a mysľou čudné tiahnu dumy:
Hľa, kebys’ jak prv slávnym bol,
by chodiť tuná nemohol.
Pre tvoju pýchu, tvoju slávu
by iste musel skloniť hlavu.
Lež času silou tajemnou
ty umieraš a koniec čuješ,
sa vždycky hlbšie ponižuješ,
až porovnáš sa zo zemou.

Keď zlorečím, vtedy svet hlúpy vraví
mojima rtami. Jeho učenie
ma učilo za peniaz poctivosti
k všetkému zlému, len k dobrému nie.
A pochopil som. Učiť chcel som sám,
lež prišiel boh, do mojej mladej hrudi
nasypal čistej, vrelej lásky plam
ku tebe, dievča drahé, púčok rudý!
A zmizol srdca môjho biedny tieň.
Plam lásky zničil ho, i jeho smeti.
Ó, ľúb ma, ľúb! Nech tvojho srdca žiar
spojí sa s mojím, dvojnásobne svieti!
V ľúbosti ľuďom vždycky peknie cit,
chcem ľúbiť teba, chcem i lepším byť.
Ó, stisni, stisni, dievča milované,
tou tvojou ľúbou rúčkou moje dlane!
Ó, pozri na mňa s tvojím okom ľúbym!
Vidíš na mojej tvári, že ťa ľúbim,
že teba — peknú perlu — milujem;
nie hriech, nie zlorečenie, podlosť, tieň!

Vetrík pofukuje tichý,
chladí moje teplé slychy.
Kam ozaj vetríka vanie
odnáša to jejich planie?

Asnáď v srdce devulienky,
aby ono žiarou splálo,
aby o mne myslievalo,
aby snáď mňa milovalo.

A to srdce moje žiali,
že mi oči slzou kalí.
Slzy tečú, zanikajú,
kam sa ozaj podievajú?

I tie asnáď vetrík chyce
k devulienke v známe strany,
aby s nima pozahasil
jej vrelého srdca plamy.

Ísť v tanec? Objímať devíc drieky strojné?
Aby stíšilo sa srdce nepokojné?
A či v samotu sa vkradnúť, myslieť stále
na tie diaľne kraje, rozlúčenia žiale?

Hudby tóny zvučia, v dušu sa mi ryjú,
väčšia bôle, ktoré v srdci mojom žijú,
a tie bôle režú srdce, žiaľne kričia:
Kdeže si devuška? Kde si bledolíca?
Kde tie oči modré?
Krása — krásu slieda.
Všetko výska, jasá, nik neodpovedá.
Tvoju šatku bielu horkou slzou máčam
a ku tebe — v miesto opustené kráčam.
Len jeden pohľad…

Len jeden pohľad tvoj ako slnko rannie
vtrhol moju dušu v lásky plápolanie:
a blčia mi oči láskou, duša horí.
Či ten ohník ozaj dušu neumorí,
nespáli na čierno? A či zdolie duša?
Či tú ľúbosť moju časy neudusia?

K zabudnutiu teba, na tie zašlé časy,
perly môjho žitia, tvojej tvári krásy,
aby zamlčali city moje skryté —
treba jedno celé, celé živobytie.
Ty podalas’ mi…

Ty podalas’ mi na rozlúčku
tú tvoju bielu mäkkú rúčku,
a neodhaliac srdca taj,
odišiel som v môj rodný kraj.
A cítim, že po rova breh,
po predpokonný retov dech,
kým tma ma smrtná neobkľúči,
sa s tebou duša nerozlúči.
Tá ľúbosť…

Tá ľúbosť, čo ja cítim k tebe,
celého srdca môjho sieň
obytovala, nieto miesta
inému, teba ľúbim len.
Nič okrem teba, dievča drahé,
lež v tebe všetko milujem.
Poď v objem môj na prsia moje,
ať perny tvoje scelujem.

Ty mlčíš, tvoje rudé perny
sú zavreté — s ich zavrením
svet ľúbosti mi zakopali,
zavreli ho vo hrobu stín;
tam zhnije on a všetky kvety
podusí môjho srdca snáď
a duša sa mi stane dušou,
životom život — šedých briad.
Ej dievča…

Ej, dievča, dievča, dievča milené,
už žlkne, žlkne lísťa zelené,
so spadnutými chladný vetrík hrá sa —
a pozdrav od teba mi neprináša.

Ej, dievča, dievča, dievča milené,
i ty si ako vetrík studené,
i v tebe ako lístok láska zvädla
a moja tvár sťa tvoja láska zbľadla.

Ej, dievča, dievča, dievča milené,
oj, prečo si tak od mňa vzdialené?
Náš vetrík nezalieta v kraj váš tichý:
neberie k tebe moje vrúcne vzdychy.
Mňa večne ženie…

Mňa večne ženie slastná rozpomienka
pod vaše okná, drahá devulienka.
Ó, škoda, že to rozpomienka len,
tých slávnych časov biedny, púhy stien.

A v rozpomienke vidím tvoje očká,
tie krásne, modré, milá Milinôčka,
a vidím bledosť tvojich ľúbych líc
a krásu krajšiu všetkých krásavíc

a stískam tvoju rúčku, srdce kypí,
šumí sťa šumot listov starej lipy
a zviera mi ho kýsi bôľny žiaľ —
a ľúbim, túžiac v šerú, hmlistú diaľ.
Načo som ťa poznal…

Načo som ťa poznal, dievča milované,
načo sa zadíval v očiek ligotanie?
Preto sa to všetko, preto sa to stalo,
aby sa to srdce moje rozplakalo.

Nadarmo ja plačem, darmo slzy rosím,
lásku nevyplačem, ktorú v srdci nosím.
Niet toľko slzičiek, koľko môjho citu,
a čo som plakal od noci do svitu,
od svitu do rána, od rána do noci,
čo by si vyplakal moje sivé oči.

Prečo len to srdce moje plače, žiali?
Prečo ono túži? Dušu bôľom páli?
Preto len za tebou plače, preto stená:
lebo večne v ňom si, a predsa ťa nemá.
Čítam, Milinôčka…

Čítam, Milinôčka, ty môj anjel drahý,
biely lístok tvoj, tej tvojej rúčky ťahy.
Čítam, tíško čítam tvoje ľúbe riadky
a šťastie ma berie v objem jeho sladký.

Koniec. Podpis mena. — Ó, ty diaľne nebe!
Teda tu som doma, nie tam, nie pri tebe,
a bôľ v mojom srdci, v mojej duši vzdychá:
teda ďaleko si, deva moja tichá.

Píšem a akoby s tebou vravel zase,
kochals’ v tvojich líčkach, v tvojich očiek kráse,
akoby neboli medzi nami diale:
radosť cítim — aby — ostali mi žiale.
Nepočuješ?…

Nepočuješ? Ľudia vravia,
že ťa ľúbim. Neviem, kedy
pozrel som sa hlbšie troška
v tvoje oči, kvietok bledý.

Nepočuješ? Ľudia vravia,
že i ty mňa ľúbiš verne,
a ja neviem, kedy tkveli
na mne tvoje oči čierne?

Svetu treba hračiek. Nech raz
tento chlapec pravdu vraví:
pobavme sa i my kúštik,
keď sa on tak s nami baví.
Devulienka ľúba…

Devulienka ľúba, devulienka biela,
nevidela si ma u vás, nevidela,
ako som odišiel. Neprecíťaš dumy
moje večerňajšie, keď vetríček šumí?

Keď zavanie z našej strany vetrík tichý,
nepočuješ mojich biednych prsú vzdychy?

Ja bez duše žijem, ušla z môjho tela,
ku tebe, devuška drahá, uletela,
teba ľúba, teba, nazerá ti v očká,
necítiš ju tam, ty krásna Milinôčka?
Čo našemu žitiu…

Čo našemu žitiu radosti podáva,
nevie podrásť ako podkosená tráva.
Čo mu žiale skytá, je sťa oceľ kosy,
čo tú trávu nášho šťastia zotne, skosí:
dávno vyschli trávy žlté, úzke listy,
ale kosa tá sa ešte vždycky blyští.
Všetko na teba…

Všetko na teba ma upomína,
na teba drahá, ľúba Milina,
keď čítam v sebe.
Tvoja ruka hbitá
mojeho duševného živobytia
napísala mi obsah; toto čítam,
a teraz teba, spanilá, sa pýtam:
či moje spevy — reč mojeho žiaľa
tou svojou rúčkou by si podpísala?
Či podpíšeš? Či nikdy nepodpíšeš,
kým dýcham ja, kým ty, prekrásna, dýšeš?
Neodvráť svoju hlávku, oči svoje —
povedz: tak stvoríš lebo šťastie moje
a perlou bude každá tvrdá skala,
slnečným lúčom tieň mojeho žiaľa.
V blaha svete je všetko, čo je veľkô,
objímem ho, ak’ tvoje strojné tielko.
Svätô je u mňa tvoje slovo, svätô,
vrav: — skalou bude perla; škvrnou zlato,
rov nešťastia ma prijíme do seba.
Prosím ťa, vrav, ty najkrajší tvor neba!
Či ľúto ti mňa vsotiť v tieto tiene?
Ó, neľutuj, veď moje mladé čelo
i v mrak i v tieň sa mi díva smelo:
sťa v dennú jasnosť, v svetlo pekné, denné.
Vrav! Nádej tiež sa podobá ku kvetu,
odkvitne, keď ju nikto neosvieži.
Rozkážeš-li ty mlčať svojmu retu,
odmlčíš všetko, čo mi v duši leží,
odmlčíš moje šťastie všetko, cele,
vrav, deva, ale rovnodušne, vrele.

Ej, zašlý, krásny, ľúby čas,
len teraz sa mi trblietaš
i slnca jasom, hviezdy svitom
v tých rozpomienkach — svete skrytom,
keď stratil som ťa, prišiel sem
v blbú bedač a hnusný tieň;
len teraz ťa ja milujem,
ozajstnou láskou teraz len.

Tak krásne bolo, krásne žiť,
nezmĺkal nikdy lásky cit,
vykríkal voľne cit môj vriaci,
nezakrýval som hnev kypiaci
v brešúcich psov tyranský dav,
na kopu týchto blbých hláv.
Mohol som voľne slzy roniť,
hlavu ku našim lícam kloniť.

A teraz mlč! Maj z duše hrob,
doň živé city pozakop!
Lež nie a nie a storáz nie,
je hlúpe retov mlčanie,
keď vraví duše, srdca cit,
ó, vtedy nutno hovoriť,
i kričať na tú hŕbu trestov,
nie prosiť, ale udrieť päsťou.

Som sťa motýľ, ty si po ňom okom šibla,
modrých tvojich očú žiar mu spálil krídla
a on nevie lietať ta, kam sa mu žiada,
ale trepoce sa, tíško k zemi padá.

Ó, bársby on padol v tvoje obejmutie,
na to krásne, biele hrdielce labutie,
aby mohol vojsť do srdca tvojho bydla,
aby mu v ňom znova ponarástli krídla,
aby zabudol na popálenie bôľne,
aby potom zase mohol lietať voľne.

Mňa pália tvoje oči čierne,
ich vášnivý, ich krásny plam;
mne každé slovko mrie na perne,
keď tebe ruku podávam:
bo v duši vrie a strašne páli
rozbúrená krv srdca sieň
a perny by len celovali
a duša objímala len.

Ó, Puškin môj! Ty pevec žitia môjho,
ak’ smutno mi, ak’ bôľno, ako žiaľne!
A čítajúc svet Onegina tvojho
mne z očú temer slzy tečú kalné.
List Táne sťaby podpaľoval hruď,
ja kujem k nej už srdca túžby večné,
jej podať ruku, k srdcu pritiahnuť
a celovať jej líca nekonečne.
Verš Lenského, pád jeho guľou desný
mňa siaha tiež a rád by som ho dvíhať
a podať Oľge v objem, kde by hriešny
blesk zbrane strašný nemohol ho stíhať.
I ľúto mi je Onegina, keď
list píše Táni, k nej sa vrhá, prosí.
Ó, prečo…?
Lež za tebou nieto viet;
to moje oko bôľnou slzou rosí.
Že som tebe…

Že som tebe stisol ruku,
pozrel v tvoje sivé očká,
nenazdaj sa, že ťa ľúbim,
roztomilá Elenôčka.

Ačkoľvek máš pekné líca
a si dobrá, roztomilá,
neľúbim ťa, ty si ma len
v tú noc krásou očarila.
Nepozeraj…

Nepozeraj, odvráť líce,
odvráť oči. Dosť už toho!
Ty chceš, aby ľúbil teba.
Nie! Ja som už ľúbil mnoho,

tak mnoho, že nie som vstave
veriť v milosť, dobrosť, krásu.
Dosť už, dosť! Na druhom svete
máme k tomu ešte času.
Zbohom, Viera…

Zbohom, Viera! Rozlučujem
sa už s tebou: s mojím svetom,
aby v iný svet išiel a
tam si tvoril nové svety.

Zato keď sa vrátim, ty mi
iste podáš svoju ruku,
aby vedel, nezabudol,
že i tu mám, drahá, teba!

Teba, Viera, krásna Viera!
Ale zbohom! Sane stoja,
kočiš plieska bičom, kone
fŕču, hrabú kopytami.
Mrak zavisol…

Mrak zavisol nad hoľami,
z toho mraku hromy bijú,
aké je to krásne všetko
a ty drahá sa ho bojíš?

Keď som ti ja raz vyznával
neskonalú vernú lásku,
ty si s úsmevom na perne,
kloniac hlávku, načúvala.

I to nebo bolo jasné,
blýskalo sa slnca zlato
a teraz… lež nestrachuj sa,
poď na moje prsia verné.
Neverím…

Neverím, že ich hladkať budem,
a predsa o nich pieseň hudiem,
o zlate ich, čo ako rieka
nadol, na bielu šiju steká.

Každučký vlások srdce viaže,
z každého vláska pradiem sen:
sen lásky, ktorý ticho káže,
že penôčku milujem.

I slnca lúčov skvelá krása
s ich roztomilým jasom hrá sa
a strojná hlávka horí zlatom,
že zastrieť načim oči chvatom;

lež darmo kryjem oči dlaňou:
blesk siaha v srdca môjho byt
a kričí čosi z duše plamov,
že nemôžem ju neľúbiť.
Ako tôňa…

Ako tôňa, tvoja tôňa
za tebou sa vláčim vždycky.
Nie div! Ty máš pekné líca
a si zjav dosť romantický.
Nebadáš ma. Či si zvykla
na takéto tône, moja
krásna? A či nazdáš sa, že
je to vskutku tôňa tvoja?
Ja hľadám radosť…

Ja hľadám radosť, toto zlaté lísťa,
lež nedajbože nájsť, tam kde sa skvelo
prv, perly sĺz sa žiaľu bôľne prýšťa
a tam krváca srdce mladô, vrelô.

Už zadul vietor hnusný silným vanom
a odvial radosť v diaľne, šeré diale,
bôľ zavládol citami, srdca stanom,
kríž postavili strasti, trápne žiale;

kríž, na ktorom sa strašná skveje veta:
tu leží radosť, v mladom veku sklesla,
keď prvá lúč poľami slnca blesla
a jasala sa rosa v listoch kveta.

Život je môj, lež v ňom ja mám
pekelnej vášne hnusný plam:
pruh liet, keď krv sa silno prúdi,
dunie klopot na silnej hrudi,
necháva sledy päste pád,
krok v blate plytkých šľakov rad.

Život je môj, život ja mám,
lež v ňom i strašnej vášne plam;
tá všetko drtí, len čo krev
rozbúris’ na jej hnusný rev,
ostatné všetko ani baba
poddáva sa len za jej raba:
i um i biednej duše svet —
niet odbojnosti vtedy, niet!

A horím celý plamom vášni
a oheň ten je desný, strašný!
A horím celý desne, desne,
horí duša i srdce hriešne,
horí hlava, horí mi um,
a slabne — až rozváľas’ v rum.

Len jedna myseľ hlavou tanie,
na ktorú strašná vášeň vzplanie
a duša jednu túžbu má:
za čím tá strašná vášeň ždá.

Zdrť, svätý bože, túto myseľ,
vo mojej hlúpej hlave zdrť!
Aby na ňu sen smrti prišiel,
bez súdneho dňa večná smrť!

Zdrť! Zdrť! Bo s touto mysľou šťastie
mi beží v strašne diaľnu diaľ,
tam ono kvitne, ľúbo rastie
a smeje sa mi na môj žiaľ
a darmo za ním siaham rukou
s pekelnou v hlave, v duši mukou.

Zdrť! Zdrť i desnú vášne túhu,
daj miesto nej do srdca druhú!
Udus navždy ten oheň strašný:
smrteľnú vatru mojej vášni!

Zdrť! Znivoč! Lkám na kolenách
a čiernej pôdy lížem prach.
Ak ty ju nie — tak ona zdrtí
mi život, telo dá mi smrti,
na čierno spáli, v popol, v prach.

Zdrť! Zdrť! Upíra na kolenách!
Ak ty ju nie — tak sám si, sám
ostatnú telu ranu dám.
Radšej rovu temné mlčanie,
sťa jej pekelné blyskotanie.
Ať zhynie život! — lebo s ním
i ona padne v hrobu stín!

Lež rád by žiť: pokojne, slastne,
bez pobúrenia, sladko, šťastne.
Zdrť! Zdrť! Prosím, ó, večný súd,
čo moju chce roztrestať hruď.
Zbi! Roztri! Lkám na kolenách
a čiernej pôdy lížem prach.

Čo je s vami? Čo sa stalo?
Ale veď sa spamätajte!
Včera ste ma poľúbili
i dneska ma pocelujte.

Aká bledá! Oči ako…
Len taká z nich sála páľa.
Objímte ma i dneska, keď
včera ste ma objímala.

Aké chladné ruky vaše!
Ako rýchlo pulzy bijú!
Nebojte sa! Nie na kurhan,
na slávku vám vence vijú.

Trasiete sa? Pravda, pravda!
My sa viac nerozlúčime
a ten venček z hlávky vašej
predsa na hrob položíme:

na hrob krásnej slobodienky.
Tie city vás k slzám pohli.
Tak to býva: Lúčime sa,
aby sme sa vítať mohli.

Prečo len keď šero príde,
ťa v tvojom okne vídavam:
podopretú máš lakťom briadku
tak práve, ako ja to mám.

Ty v moju stranu hľadíš okom,
ja v tvoju stranu hľadím zas;
ty vidíš, že som belovlasý,
ja vidím, že máš čierny vlas.

Ty vidíš, že sa tvár mi belie,
ja vidím tvojej tvári pel.
Máš malý noštek, ale možno,
že som ho dobre nevidel.

Vidíme všetko, čo sa ľúbiť
po samé krížne byty dá —
len jedno nie: to, ako tvoje
a ako moje oko plá.

Ten plameň očú s’ nevidíme,
a to je lásky večný zdroj.
Včuľ nevieme, či ja som čertom
tvojím, či ty si anjel môj?

Nudno, nudno je na tomto svete;
jednaký je každý boží deň,
jednaká je noc, a čo sa stane,
všetko to sa opätuje len.

Slnce vyjde, s ním ja vstanem hore:
v svetle vidím len včerajší ľud,
v niektorej sa tvári blaho jasá,
v niektorej sa černie čierny blud.

Príde obed: preslaná polievka,
húževnaté mäso. Či ja viem,
či len preto žijem, aby jedol,
či aby som živý ostal jem?

Poobede zájdem k mojej Eme.
Zalkám: ja ťa ľúbim Ema! Ó!
Aj to jej len preto poviem, aby
mohol som jej sloviť adió.

A keď vínce pijem rudolíce,
kladiem plný pohár k mojim rtom:
malo by to význam dáky, ale
to už sto ráz opätoval som.

Príde noc. O noci niet čo písať.
Oči zavriem, pohrúžim sa v sen.
V noci zato nenudím sa, aby
nudil som sa väčšmi v druhý deň.

A keď miesto spánku v plese skáčem,
preto skáčem, aby zabil čas;
ale on je stály, nepokonný,
rana nezbije ho ani raz.

Život je len fľaša špiritusu,
z neho pijeme my každý deň;
jednako nám chutná, lebo fľaša
zaváňa za špiritusom len.

Nudno, nudno je na tomto svete;
všetko to sa opätuje len.
Deň je nato, aby svitlo svetlo,
noc na spánok a na biedny tieň;

človek aby táral, nudil, moril,
bez príčiny žialil, usmieval.
Komédia nudná je to žitie;
komédia v ňom i smiech i žiaľ.

Otvorte tento lístok môj.
Havran sa čierny tuná skrýva:
tá duša moja náruživá,
čo rada nemier, rada boj.
Má silné drápy, zobák silný,
neoslabí ho žiadny blesk,
neodstraší nepriateľ vilný,
neodplaší ju hromu tresk.

Prečítajte!
Ó, prosím vás,
odvráťte od mňa zraky svoje!
ať nevidím váš zlatý vlas,
ich pavučiniek blesné roje!
Nech nevidím tie vaše oči,
tie zlatolíce hviezdy noci:
bo vzlietne čierny havran k vám,
ponúkne jeho duše plam
a bude smiešne slzy roniť,
o krátku vašu lásku prosiť.
A to ja nechcem. Oheň ten
je pekelný a jeho žiale
sú kvety len na pustej skale,
snívajúce ľúbosti sen,
sen blaha…
Ale ja chcem žiť,
nie snívať večne; prosím teda,
vy devulienka krásna, bledá,
odvráťte sa mi. Nechcem sniť!

Keď som ti podal ruku svoju
a povedal ti, že som Ján
a obejmúc ti driek, do tanca
strhol sťa lístok vetra van:

nie, neznal som, či špiritusu
mi blčí v mojej duši plam,
či je to planie vrelej lásky,
či blčanie žalúdka mám?

Nie, neznal som, až v bočnej chyžke
po tanci s tebou poznal som,
aké to planie, blkot, vzbury,
aký to plam a čo je v ňom.

Pozrel som v tvoje krásne oči:
sťa do fľaše. Tvoj pohľad bol
plný ľúbosťou, nehou ko mne,
on podnapil ma, premohol.

Nenalievaj! Že podnapitý
som, i to je už veľký žiaľ.
Nenalievaj, prosím ťa! A či
chceš, aby som sa docengal?

Vietor mi štípe bledé líca
a z očú láka slzy von
a sťaby s’ vdieral v prsia moje
ten jeho tiahly, smutný tón;

a ryje vrásky, ryje brázdy
v Torysy tichú, chladnú tvár,
v nej rybky plujú hore, dolu
a po nej lístkov žltých pár.

Na riasnici mi slza jasá.
Či vylúdil ju vetra van
skutočne? A či roztopený
je sniažik, ktorý neznal, kam

zlietnuť — nuž zlietol v moje oko?
Ja sám neviem. Ja sám neznám.
Lež sťaby žiaľ som cítil v duši,
a kam sa podieť — neznal sám.

Sťaby som kráčal v hrobitove
na rovoch drahých usnulých:
rád by som tájsť a rád by ešte
pokonný im venovať vzdych.

Nie ja, ale tónov zvuky ľúbe
chycú teba v tanec v objem môj,
zlatovlasá devulienka moja,
ty môj milovaný nepokoj.

Kedy prídu časy, keď nie tónov
hudby ľúbej harmonický zvuk,
ale tóny mojej vlastnej duše
prinesú ťa v objem mojich rúk?

Hviezda jasá svetlým nebasklonom,
kedy padne, tažko povedať;
kloníš hlávku, mĺkve sú ti perny:
ťažko, ťažko mi odpovedať.

Ó, nepozeraj, Marienočka,
na moju vyblednutú tvár:
Tie tvoje blankytové očká
nadýšu na ňu pýru žiar.

A v pýre tom ak moje rety
slovia asnáď o láske vety,
nazdať sa budeš, že ja lžem,
a preto že sa červeniem.

Nie! Viere skrsnúť dovolíš.
Skloň svoje ľúbopitné očká
a radšej bozkom, Marienočka,
v sny ľúbostné ma ukolíš…

Deň bol jasný, za denného svetla
v moju malú chyžku hviezda vlietla;
bola krásna, jasná, sverkajúca,
ale vetrom chladným dýchajúca.

Pokým moja chyžka zlatom blysla,
v oči sa mi chladná slza vtisla,
slza, ktorú chlad do očú nosí,
čo neľahčí, žiale pokým rosí.

Utrel som si slzu — ruka celá,
ruka moja celá zmeravela,
ale chlady bôľne neomäkli,
slzy jasajúce ďalej tiekli.

Devulienka, devulienka skvelá,
v tvojej rúčke jedna šatka biela,
utri ňou tie slzy padajúce,
priviň k sebe srdce zmierajúce:

A z tej hviezdy bude sálať svetlo,
z toho svetla žiaru, jasu teplo;
chladnou mojou dušou spučia kvety,
vesny slnce zlaté pozasvieti.

A prišla moja mladucha:
bez venca kvetov, v rúchu peknom, bielom,
s chladnou dušou, zlobnýma rtami
a s tvárou bielou, zapadnutým okom;

a ja som práve krásne dievča trímal
na mojej hrudi, ľúbal rudé líca,
nazieral v ľúbe, tmavomodré oči
a len ju tisol k šumiacemu srdcu.

Zavyla moja mladucha —
a desno! Ja som zavrel slabé oči;
oslabla ruka, mrazom všetko dýchlo,
že cítil som, jak mrzne telo moje…

Otvorím oči. Prázdno. Deva preč.
Rukou som siahol, ale darmo, darmo…
Devuška zmizla krásna, začul som
len mladuchy pekelné zarehtanie.

A teraz vždycky rehce sa mi von,
i dnuka príde s úškľabkom na tvári
a smeje sa mi hlúpo, ja sa trasiem
a tvár si kryjem oslabnutou rukou.

Smutno mi je, smutno, ani neviem prečo.
Hej, ale už chybí srdcu môjmu niečo.
Nejem a nepijem, mrchavej som vôli.
Hej, len keby vedel, pre koho ma bolí?

Neviem, keby vedel, ďaleko by zašiel
a čo chybí môjmu srdcu, iste našiel.
Len toho sa bojím ani sucha ryba,
že mi jedna krásna devulienka chýba.

Perly by som našiel, zlato, striebro, kvieťa,
i diamanty, ktoré ako slnce svieťa;
ale darmo hľadal, darmo by sa strádal,
keby milujúce dievča nájsť si žiadal:

Nenašiel by nikdy, bo takého nieto,
neschováva sniažik biely pekné leto,
neschovajú búrku zimy chlady sečné,
a to srdce moje žialilo by večne.

Prečo si nie celá moja,
tvoja ľúbosť moja cele,
tvoje pery, tvoje líca,
tvoje líčka zrumenelé.

Čože mi je z diamantu,
keď si mi ho na to dala,
aby ho i druhý nosil,
aby si ho nazad vzala?

Ako krásne svieti hviezda
do tej mojej biednej chyži;
mám jej svetlo, ale nikdy
sa mi ona nepriblíži.

Je v samote chlieb čierny môj.
Tam na pesničky srdce lačné
ich hniezdo nájde a ich roj.
Tam škrabem sa ja na strom vďačne
a haluz ticho pílievam,
na ktorú roj ten v letku sadol
a nesiem si ho s láskou nadol,
chlieb čierny medom natieram.

Mám pero, lacné pero mám,
raz do smiechu ním načieram,
raz do plaču, raz v mechúr žlči,
raz do ohňa, čo v srdci blčí.

Už neraz som ho zlomiť chcel,
keď obraz tvoj sa v duši skvel,
jak jasá, plače, hnevom srší,
jak zapaľuje oheň v duši
vždy pre druhých, len pre mňa nie:
a pchal som pero — v mlčanie.
Kde ťa ľudia berú?
Dlaň ju dáva dlani,
v srdci rastie, kvitne
v očiach ligotaní,
ústa voňavé jej
kvety rozsievajú,
keď ti zašepocú,
že ťa rady majú…

Mne sa to nestalo,
ani sa nestane:
ja som nie pre lásku,
som na zaplakanie.

Na posteli tvrdej
tvrdý spánok máte.
Ale vám je dobre,
že tu spočívate.

Nenahneváme vás,
vy tiež pokoj dáte.
Ale vám je dobre,
že tu spočívate.

Ani nesmútite,
ani nezalkáte.
Ale vám je dobre,
že tu spočívate.

Neplatíte dlhy,
ani nepýtate.
Ale vám je dobre,
že tu spočívate.

Oklamať vás neľzä,
keď aj, čo vy dbáte.
Ale vám je dobre,
že tu spočívate.

Nemusíte behať
v slnci, prachu, blate.
Ale vám je dobre,
že tu spočívate.

Pokoj prachu máte.
Nič sa nestaráte.
Ale vám je dobre,
že tu spočívate.

Večná pamäť v krížoch,
kameňoch a zlate.
Ale vám je dobre,
že tu spočívate.

Vy za celý svet núkate
nám anjela a zo dve chyžky.
Životu kruhy kujete
do šírky, diaľky, hĺbky, výšky.

Kto zájde za kruh náhodou
vo chvíľu peknú, ale slabú,
neuvidí viac celý svet
a anjela, lež chmúrnu babu.

Dosť po smrti, keď odmeria
nám truhlu stolár povolaný,
dosť po smrti, keď vložia nás
do vymeranej, čiernej jamy.

Čo nás v žití rozveselí,
čo pohárik šťastia dáva,
nevie narásť do kalicha,
ako podkosená tráva.

Čo nám kalich žiaľov strká,
to je tvrdá oceľ kosy,
čo tú trávu neúprosne
závistlivým srdcom skosí.

Pozeráme: Dávno uschli
sviežej trávy drobné listy,
ale kosa, tá sa ešte
jedovatou smrťou blyští.

Od nedele moja myseľ
v poloznámy salón beží.
Vidím klavír. Na stolíku
román „Proti prúdu“ leží.
Podobizne. Medzi nimi
Svätá biblia sa skveje.
Pri nej za tým Mudroňovým
vŕškom slečna slzy leje…
Od nedele zlý som vojak.
Vojenčina pre mňa jarmo.
Darmo húka kaprál na mňa,
hlavu napráva mi darmo.
Či je „halbrechts“, či je „linksum“,
na jednu sa stranu dívam,
za jedným vše túžim, bažím,
o jednom vše myslím, snívam:
Kedy uzriem zoči-voči,
za čím sa mi hlava točí?
Kedy slyším, o čom slýcham?
Kedy vdýchnem, za čím dýcham?

Oj, Dunaj, Dunaj, rieka široká!
To z tvojich vĺn mi frklo do oka
a ako slza v očiach sa mi skveje
a ako ty sa ticho dolu leje.

Oj, korzo na Michalskej ulici!
Tá tvoja tieň mi sedí na líci
a ako ty, to moje srdce šumí,
a ako ľuďmi ty, sa bôľom plní.

Oj, okienečká, okienečká tri!
Vás oko moje viacej nespatrí.
Čo niekdy v nich a v srdci mojom býva,
na vojenský môj pozdrav nezakýva.

Už posledný raz na ne pozerám
a salutujúc dvíham k čiapke dlaň:
Za Dunaj velí oberst Franciskiny,
bo v Prešporku som nemal disciplíny.

Len tri mesiačky, už je tak,
sa vznáša nad mnou čudný vták.
Len tri mesiačky, pekne prosím,
nad hlavou divnú ružu nosím.
Len tri mesiačky, bože môj,
sa parí mojej štice chvoj,
ked preskakujem hrádze, kríčky
vše bez pochvál a bez hviezdičky.

Len tri mesiačky! Pod oknom
stáť budem tvojím. Vtáča v ňom
ty budeš. Nad tou mojou hlavou
začervenieš sa ružou pravou.
Žiar slnca zmeníš na úsmev,
v šeptanie pochodový spev,
pri ligotaní večernice
vrieť bude srdce miesto štice
a do noci keď prejde mrk,
hviezdičkou zletíš na môj krk.

Pekná je tá tvoja ruža,
ktorú si mi dneska dala,
ale sto ráz krajšia ruka,
ktorá mi ju podávala.

Hej, tá ruža, pekná ruža
krásne vonia, bôľne pichne.
Vôňa zmizne, bôľ sa stratí,
kedy moje srdce stíchne?

Možno v šťastí keď sa skloní
tvoje líce ku mojemu
tak, ako sa ruže listy
túlia jeden ku druhému.

Moje srdce žeravý je kov,
žiari ono chladnou nad vodou.
Iskry nevyletia vozvysok,
každá padá v chladnej vody tok.

Sťa tá voda srdce tvoje chladné,
nehreje ho iskra, čo doň padne,
daromné je srdca môjho planie,
daromné je iskier trblietanie.

Ach, tá voda ohňu nežičí,
miesto zohriatia sa zasyčí.

Nazdal som sa, že to kvetný luh,
jasajúci v skvelých farbách dúh,
ale to bol sneh len trblietistý,
na ňom opadané stromov listy.

Nazdal som sa, striebro tečie ním,
mnohé perly kryje jeho stín,
lež to bola iba voda mútna
a z nej tráva vytŕčala smutná.

Nazdal som sa: dievča milujem,
ktoré bude verné aspoň deň,
nie deň — chvíľa bola púhym zdaním.
Zvoním na pohreb pred pochovaním!

Oj, neplač, dieťa zlatovlasé,
že v jeho srdci cit sa míňa.
On so žiaľom sám tvoju lásku
si neustále pripomína.
Tie tvoje vlasy rukou hladká,
tie líca tvoje k prsiam vinie,
a nekonečne mu je ľúto,
že z tvojho srdca láska hynie.

To utekajú od vás vlny
a myslíte si úzkostlive,
že ujde more bez vás v diaľku,
a ono je len pri odlive.

Ja s láskou…
„… V blízkosti tvojej, moja Marína,
sto citov z duše mi kypí…“
Sládkovič.

Ja s láskou v hĺbke srdca skrytou
tu v diaľke vidím obraz tvoj,
tu v diaľke cítim príboj citov,
tu v diaľke vzlieta túžob roj,
kol vretienka sa myseľ točí,
sny spriadzam z lesklých pavučín:
vyjaviť lásku zoči-voči,
ach, kedyže sa naučím?

Ten pohľad tvojich teplých očí
je pre mňa tuhý alkohol.
Ty leješ ho, ja pijem z neho,
ký div, že ma už premohol.

Nenalievaj, už potácam sa,
rozvaha spola stratená.
Nenalievaj, bo padnem, krásna,
tu pred tebou — na kolená.

Že človek nikdy nie je schopný
zbaviť sa svojich spomienok
a čo by celý v ohni horel,
on hľadá ešte plamienok,
čo v pári pekných očí horí,
ktorého v tisíc očiach niet…
Nie, neuver mu, že ti vraví:
„Nedal by ťa za celý svet!“

Tak dobre s tebou baviť sa,
naprávať mäkké vlasy,
zastierať oči rukami,
čo k práci sklonila si.

O plece plece opieram
a chytám ruky tvoje,
ty usmievaš sa popritom
a viažeš srdce — moje.

Predchádzate mi ako by
edisonovská bába:
klobúčik mäkký s perečkom,
tirolská národná hába.

Ševeliť viete rúčkami,
pokývať nožičkami,
prevracať očkami a riecť:
„Du, mein Gott! Papi, Mami!“

I chodiť viete sem i ta,
možno i smiať sa schuti,
azda aj slzu vyroniť,
ak vám „Werk“ niekto krúti.

Darujte sa mi. Ja by som,
aby sa nezarmútil,
mašinku, čo máte na drieku,
vše krútil, krútil, krútil.

Aké krásne esperanto!
Ja som Slovák, Talianka vy,
ale sebe rozumieme,
lebo srdce jednak vraví.

Ruku v ruke nechávame,
krv nám vrie a cit nám kypí,
ale si nič nepovieme,
len čo staré šumia lipy.

Do očí si pozeráme,
pohľad nežnie, zrak sa smeje,
ale si nič nepovieme,
len čo letný vánok veje.

Objem sa ťa tíško táže,
odpovedáš bez slov ústy,
ale si nič nepovieme,
len čo blízke krovie šuští.

Tak sa dvaja bez slov radi,
tak sa dvaja bez slov bavia
a len cítia, jak to dobre,
keď tie srdcia jednak vravia.

Nerozumiem tvojej reči,
zato sa my zhovárame,
čo nám slová nevysvetlia,
dopovedia naše dlane.

Nerozumiem tvojej reči,
zato máme svoje znaky,
čo nám slová nevysvetlia,
dopovedia naše zraky.

Nerozumiem tvojej reči,
ale my si pomôcť vieme,
čo nám slová nevysvetlia,
bozkami si dopovieme.

Ja túžim, ale neviem sám,
kam mi to túžba letí, kam?
Je ako padlý žltý list,
čo tancuje na vetra hvizd.

Ja milujem, lež neviem sám,
či je to láska a či klam?
Je sťa blesk slnca z ranných chmár,
nehreje, nechladí mi tvár.

Ja žijem, ale či ja viem,
či je to život a či sen?
Či snívam len so životom,
či žijem ešte stále snom?

Doneste mi, slečinôčka,
hoc sa to aj nesvedčí:
ôsmy a či deviaty raz
dva deci.
Ták… Ale ste, anjelik môj
premilý,
na moj pravdu z toho vína
odpili.
Nie?… A vy to na statočnosť
myslíte?
Otvorteže ústočká a
dýchnite…
Ch!…
V tom vínci, viac jak vínca
vody je…
Ale bozk bol príliš tuhý,
ten ma iste zabije!

Nie, nechoď preč, nie, neopúšťaj nás!
Ty iste ťažko prídeš ku nám zas,
nie tak, jak vetra premenlivý van,
zafúkne, tajde, ale hneď sa vráti,
pohladí, šepne, lístok hodí nám
a zase sa tam v tmavých poliach stratí.

Či dáka túžba tiahne teba preč?
Hej? Nevrav teda o nej, nepovedz.
Kde rôzne túžby, ťažko zísť sa tam,
sťa brehom, ktoré jedna rieka píli.
My vzdychneme, že prestal fúkať k nám
ten vietor šialený a roztomilý.

Stisni ruku, pobozkaj ma!
To ma teší, to, môj milý.
Ale neplač! Tvoje slzy
by mi lásku zahasili.

Že ja plačem, to je iné,
to je rosa, ktorá kanie
na kvety, čo rozosialo
naše vrelé milovanie.

To srdce, ktoré v sebe máš,
nesľubuj mi v tej svojej láske,
daj srdce, ktoré nosievaš
na svojom hrdle na retiazke,
daj, dievča, anjel premilý,
na znak, že sme sa ľúbili.

To srdce, ktorým ku mne ľneš,
do cudzej ide s tebou zemi,
míľ zopár prejdeš, zabudneš,
kto sa to klial pri rozlúčení,
a srdca, čo chcem, srditá
sa hrdza nikdy nechytá.

Jedno vtáča uletelo,
krásne vtáča s drahým perím,
bez neho že bude leto,
neuverím, neuverím.

Svieti slnce, hreje lúku,
teplým dychom na ňu duje,
za lásku zem kvety núka,
tu je leto, tu je, tu je!

Kde je vtáča? Že je leto,
prikyvujú všetky listy…
Čosi píska!… Ach, to moje
opustené srdce piští.

Kde tie tvoje oči svieťa,
tam by bol deň iste svetlý,
ale len tak, keby sa nám
zraky v jeden pohľad splietli.

Kde tie tvoje ústa vravia,
tešil by sa do sýtosti,
ale len tak, keby sa z nich
aj mne ušlo láskavosti.

Kde tie tvoje líca horia,
konca nemá pekná chvíľa,
ale len tak, keby si ich
ko mne láskou naklonila.

Kde ty k nebu ruky vzpínaš,
neodolá vôľa božská,
ale len tak, ak si spomnieš
pri modlitbách na mňa troška.

Kde ty spievaš, nemožno sa
v šťastnej láske neusmievať,
ale len tak, ak ty budeš
takú pieseň jak ja spievať.

Kde si, dievča belovlasé?
Kde sú naše krásne časy,
keď do môjho do náručia
srdca kvety dávala si?

Keď s tým kvietím roztúžená
v náruč sama padala si
a ja voňal tvoje kvety:
líca, pery, oči, vlasy?

Ty tie kvety presádzaš už
v iný objem, premilená.
Nepresádzaj, ako u mňa,
nepresádzaj bez koreňa.

Za najväčší dar: voľnosť letu,
chceš iba skloniť hlavu k nemu,
pritúliť líca k jeho lícam,
jak nevoľný vták k nevoľnému?

Nadarmo si sa rozplakala,
že z tvojich kvetov odletuje:
tie tvoje líca utešené,
no srdce tvoje nemiluje.

Tie tvoje oči krásna báseň,
v nej neposlušnú vidno vášeň,
pokoru, pýchu, teplo, chlad,
raz plače a raz chce sa smiať.

Ja nie raz, nie dva, večerom
tú krásnu báseň čítal som
a naspamäť ju celú viem,
bo milujem ju, milujem!

Akési vtáča prekrásne
tu pred oknom mi lieta.
Má na krídelkách zo zlata
vyšité biele kvieťa.

Sem cez ulicu prelietlo
a na oblok mi sadá.
Otvoril som ho, vtáčatko
do izbičky sa vkráda.

Tak chladno je von, šepoce,
severný vietor fúka,
pri tebe teplo, vletím dnu
a zohrejem sa dnuka.

Nie, nevlietaj. Ten vietor von
ti krásu nenaruší,
a srdca môjho horúčka
len ničí, páli, dusí.

Nie, nevlietaj. Ten vietor von
nepoškodí ti kráse,
ten vietor, ktorý v srdci mám,
ten láme, trhá, kmáše…

Vtáčatko trasie krídlami,
rozmýšľa, noc sa blíži.
A vlieta. Čo tam po treste,
keď láska hreje v chyži.

Akýsi strach ja v srdci mám,
keď bozkávam ťa, objímam,
že viniem k sebe, človek hriešny,
nevinné ešte kvieťa vesny.

A ako voda na žízeň,
tak dobre padá bozk mi ten,
prameňa jeho vše sa žiada,
keď stisne tvoja ruka mladá.

A bojím sa, že azda tým
do tvojho žitia hodím stín
a do tých jasných, modrých očí
kus pekla snáď a hriechu z noci.

A ľutujem a ľutujem,
že rada máš, keď milujem,
že viniem k sebe, človek hriešny,
nevinný ešte kvietok vesny.

Len z lásky k vám, len z lásky k vám
sa vraciam z predposlednej méty.
A so slzami zastávam
a prizerám sa záhradám
na rozsypané po nich kvety.

Je mäkká, tenká lásky niť,
a predsa viaže silne, stuha.
Chcem ešte krátko voľným byť,
pre vás, pre svojej lásky cit,
pán sebe, ale pre vás sluha.

Vy máte ostrých ihiel pár,
náprstok, malé okno jedno,
v ňom bazicu a slnka žiar
a bielu, utešenú tvár,
v nej žitie milované, biedno.

Chudoba moja nezmení
kút na izbičku s obrázkami,
pamuk cez hrdlo hodený
na korálov prúd červený
a v rukavičku mozoľ dlaní.

Zdobí sa ružou radostnou,
kto jedny šaty večer zvlieka,
pozerá, ako ide tmou
bedárstvo s tvárou zimničnou,
čo v ústrety len zubmi seká?

Len z lásky k vám, len z lásky k vám
sa vraciam z predposlednej méty
a so slzami zastávam
a prizerám sa záhradám
na rozsypané po nich kvety.

Aké chladné ruky máte!
Ako rýchlo pulzy bijú!
Nebojte sa! Na hlavu vám
a nie na hrob vence vijú.

Netraste sa! Pod vencom je
obličaj váš taký milý,
hoci ste s ním na hrob lásky
našej veniec položili.

Tvojich očí blýskajúci pár
zapaľuje moju chladnú tvár,
ale bázňou, chabosťou sa trasiem,
keď si na tom svetle oči pasiem.

Iskrí, iskrí očí oboje.
Moje srdce plné humno je.
Jedna malá iskierečka stačí,
vznikne požiar, srdce ožobráči.

Potom azda, drahá, horieť mám,
ako vatra v poli sám a sám?
Ty len hľadieť ako mesiac v nebi,
ako vietor fúkať do pahreby?

Nie. Ja radšej plnú stodolu.
A keď horieť, horme pospolu!

V mojom srdci búria city.
Klaniam sa ti, krásna Kity.
Ak máš srdce, skloň sa srdcom,
ohybná veď ruža si ty…

Že peň ruže ohradený?
Ruže pre mňa viacej neni?…
Uroň teda aspoň lístok
voňavý a zafarbený.

Lístky k ranám prikladajú.
Lístky z ruže hojiť majú…
Čo ty šepceš?… „Nech sa páči?“
Podávaš mi šálku čaju?

Čaju?… Merci… Aká vôňa!…
Ale prosím bez citróna…
Radšej rumu… Sem to prosím…
Do svojho ho vezmem lona…

Rozumiem ti, ruža mladá.
Keď sa mi tej ruže žiada,
voňavý a zafarbený
takto lístok v lono padá.

V čaji, ktorý podala si,
vidím tvoje zlaté vlasy,
v cukre obličaj tvoj biely,
v rume tuhú lásku asi.

Ach, u takých hrdých krásiek
k pokorným niet iných lásiek.
Len sa nediv, vypijem-li
z toho čaju dvanásť čašiek.

Či belovlasá si, či čierna,
či postavu máš vysokú,
či nízku? Neviem rozpoznať: vše
len večer sedíš v obloku.

Poď na svetlo! Nech dozvieme sa,
či odpečatiť lásky zdroj?
Či anjelom som ti, či čertom,
či čert si ty, či anjel môj?

Ledva sme sa uvideli,
ledva sme sa päť ráz zišli,
ledva som ti vyznal lásku
a ty koniec máš už v mysli.

Že len odtrhnúť chcem ružu,
pokým dáva vôňu sladkú…
Dobre. Ale nie od konca,
začnime to od počiatku.

V srdci tvojom mnoho zlata,
každý o ňom vie a povie,
že si kúštik vydoloval,
preto toľko baníkov je.

Každý jeden pre ten kúštik
druhého hneď ohovára…
Srdce — to je zlatá baňa,
kde len jeden baník fára.

Pustila si na mlyn vodu.
Otvorený každý žľab.
Ten môj mlyn tam u potoka
mlel by, mlel by, mlel by rád.

Pustila si potok rečí.
Očko na mňa hľadelo.
Srdce moje klepe, klepe,
rado by tiež zamlelo.

Ale mlyn môj u potoka
nemá zrna, niet čo mlieť.
Srdce moje darmo klepe:
v tvojom oku lásky niet.

Radosťou ti srdce plesá,
oko skveje, tvár sa smeje,
a ty predsa spytuješ sa:
Kde je moje šťastie, kde je?

Ja ti hľadím v oči, líčko,
vravím — k šťastiu málo treba,
málo, málo, pramáličko:
tebe — mňa a mne zas — teba.

Som pod oblôčkom vaším v noci stál.
Zostúpil mesiac. Hľadel, jak ste spali.
Halúzky stromov do skiel pozerali
a oblok — akoby sa v šťastí smial.

Len na chodníka pás, sťa plátno biely,
tieň padal môj a liezol na stenu.
Ja videl som, čo ste vy nevideli:
tú tôňu ležiacu a zlomenú.

To moja láska je k vám, k hrdej dáme:
kde chodník — stelie sa, kde múr — sa láme.

Oblôčik jeden poznal som
a keď tak cez nedele
som v čákove šiel popri ňom,
vždy vítaval ma so vzdychom
a hladil vrásky v čele,
volával dnu, až za prah dvier,
a šeptal: „Drahý Gemeiner!“

I teraz ho ja ešte znám
a on sa na mňa díva,
keď smutný pod ním postávam,
no nevíta ma viacej tam
ružička jeho snivá.
Nad ním je pohár pivový,
pod ním sa skveje: „K volovi“.

Počítaš mi vrásky v čele,
jarky žitia, nitky lásky?
Kto miluje, nepočíta
ani bozky, ani vrásky.

Láska — to je slnce. Nikdy
nespočítaš jeho fľaky.
Na lásku kto s láskou hľadí,
musí, musí klopiť zraky.

Ty si chcela vznietiť oheň,
aby vatra zaplála:
do zápalky horiacej si
fúkala.

Plameň zhasol, rozumie sa,
ja som hľadel veselo,
že to drievko miesto horieť,
sčernelo.

Po horiacom prvom slovku
nesadaj na kolená…
Fúkať dá sa do veľkého
plameňa.

Nehovor o pochybnosti,
že ti v mozgu stále vŕta,
že si azda v mojom srdci
možno druhá, tretia, štvrtá.

Lásky, lásky, moja milá,
sú ako tie krásne dúhy:
jedno slnce svieti vždycky,
ale dážď je zavše druhý.

Ako ťažko nemilovať,
keď sťa kvietok k čiernej zemi
na prsia sa tvoje kloní
dievča — kvietok utešený.

Verí tebe — ako bohu,
všetky skvosty, čo má z neba,
tebe dáva. Ako ťažko
nemilovať vtedy — seba.

Tak ťažko mi je na srdci,
tak ťažko mi je v duši.
Chudera sto ráz zaplače,
kým srdce raz mi búši.

Zrak predsa sa mi usmieva
a čelo mi je hladké.
Je duša chorá. Oči, tvár
sú medicíny sladké.

Usmievaš sa, usmievam sa,
keď sa niekdy postretneme.
Prečo sa nám oči smejú?
Duše máme preplnené.

Prečo sa nám duše plné?
Aby sme z nich oba pili.
Pijeme z nich, aby sme si
plameň túžieb zahasili.

Prečo chceme hasiť oheň,
ktorý naše túžby páli?
Aby sme sa po hasení
nad tým všetkým zase smiali.

Vysoko je na Turzovke.
V Žiline je mnoho nižšie.
Zdola nahor ísť je diaľka.
Zhora dolu zísť je bližšie,
k tomu v sánkach, pri hrkálkach,
s vetrom, v bielej fujavici.
Nedivte sa teda, slečna,
tejto mojej pohľadnici.

Že zabudli ste vežu našu
i farský piesočnatý dvor
i memorandumové lipy
i „neviem“ na môj príhovor
i prechádzky i trotoáre,
medokýš, vŕštek Všivavý,
to svedčí ten váš pozdrav krátky
bez výkričníka z výstavy.

No počkajte! Vy vrátite sa,
to bude ešte v septembri.
Ja za vaše tri chladné slová
vám vrátim teplé slová tri,
nie raz, nie dva, aj dvadsať ráz,
lež vše len tri: „ja ľúbim vás!“

Čo je motýľ bez krídelca,
čo krídelce bez motýľa,
bez listov kvet, bez kvetov list,
bez milých slov — roztomilá?

Čo je srdce bez záujmu,
bez smiechu žart, smiech bez žartu?
Čo sú, čo sú srdca slová
písané na — „ansichtskartu“?

Smiech zatíchol a zmĺkli žiale.
I rozpomienok ozvena
roztreskla sa na žitia skale
do týchto veršov vpletená.

Hej, mŕtve sú tu všetky slová.
Lež keby si sa ozvala,
tá vlna hotová je znova,
by o skalu sa trieskala.

Nie! Na môj veru, nechcem ja
ku tebe ódu písať;
veď ktože by sa chcel len na
konári zhnilom knísať.

To by som vystál obrovské
v tele i v duši muky;
už faktum, že by najskorej
si zlomil svoje ruky.

No spieva tebe severák
čudesno-krásne nôty
a spieva tebe junný Váh,
keď čistí tvoje boty;

ja tiež chcem za to venovať
tie krajšie moje sloky,
môj cit vyraziť ohrozný,
cit lásky prehlboký.

Keď vidím obchod veľký tvoj,
roztvoria sa mi ústa;
keď vidím tvojich židákov,
tu vrava ma opúšťa.

So všetkým kupčíš tu i tam,
v južné, severné strany.
Len prečo, prečo nekupčíš
ty už len s Mojžišami?

Máš hrúzu fabrík, hrúza ich
sa denne, nocou množí.
Len prečo, prečo nerobíš
remeň z judášskych koží?

Máš špeciálnu vôňu vždy,
smradom ti všetko dýcha.
Fuj! — Rád by som pokračovať,
no nemôžem a nemôžem,
som smradom tvojím premožen’
a strašne sa mi kýcha.

Odbojne fúka severák
von zimnej, strašnej noci mrak.
Klobúk si v čelo vtláčam
a k tebe, drahá, kráčam.

Rozfúkal vietor neba žiar,
sneh šibe v moju bledú tvár
a štípe moje líca
tá desná povíchrica.

Tak sladko, ľúbo kynie vstríc
mi rudosť tvojich milých líc
a tvoje rusé vlasy,
čo k práci sklonila si

a teplosť tvojich mäkkých rúk
a vravy tvojej tónov zvuk
tak srdcom mojím trasie…
I kráčam v nočnom čase.

Zavýja hnusne severák.
Ja ťahám zvonca vášho hák…
a klobúk v čelo vtláčam
a do hostinca kráčam.

Keď sa človek pojí pivom,
potom virštieľ dobrých zje si,
a čoby bol koľko vypil,
po nich znova vypije si.

No už človek raz je taký,
ako súdok danajdický:
čoby sa vo víne kúpal,
virštľou bol — je smädný vždycky.

Taká spokojná si bola,
keď za tebou milovanou
vyčkával som nespokojný
pred tou vašou veľkou bránou.

Videla si ale bránu
krajšiu jak ja. Ja sa hnusím,
že sa teraz na ňu dívaš
ako… veď vieš… — Radšej čuším.

Posielaš mi nazad lístok,
v ktorom randevú si prosím;
už je darmo: otrávim sa,
lebo dýkou žitie skosím.

To je také, ani čoby
mal halušku zastavenú
v pažeráku, ktorá nedá
vravieť, — slzy k žalostneniu.

Lebo potisnúť ju prstom,
aby padla v brucha ríše,
alebo ju von vytiahnuť,
lebo skonať smrťou tíše.

Dozvedám sa práve, že si
predsa išla ta do sadu,
kam som prosil. Ako hlúpo
mysle ženské dumy pradú!

Aj! Čo nás, bratia, po svete!
Svet mláka je len púha
a smrdí k tomu. Či nás má
ku nemu viazať túha
a vďaka dáka? Nebodaj
vás viaže k nemu žena?
Aj jej svet je len špongia
do smradu zamočená!

Ó, vstaňte, spáči! Dvíhajme
sa v cárstvo vyšších tučí:
bude nám bližšia hudba sfér
a zlato slnca lúči.
Ó, vstaňte, spáči! Dvíhajme
sa nahor, kým sme mladí!
Bude nám bližší nebasklon
a ďalšie sveta smrady.

No dobre! Ale napokon
sem sud! Ať s’ víno jasá!
Sem cigár! Krásnych dievčeniec!
Sem hudieb zemských chasa!
A ešte súdok! Veď bude
to hrozno ešte rodiť…

A juni nie že lietať —
nevedia ani chodiť.

Hach! Tu ťa mám už predsa, dievča zradné.
Si v mojej moci.
Blaho, poď mi vstríc!
Už môžem bozkať perny limonádne
a koštovať z punečku tvojich líc,
objať tvoj driek! Prekliata nočná stvora!
Že svetla niet a nezriem očú jas
tvojich! Lež mám säkerhets — tänsticora…
Už vidím. Čo?
Hach! Ber to hrom i ďas!
Už dôkladného som ja capa capil:
v šere som našu hnusnú chyžnú lapil
a objal. Hrome! To je hlúpo raz,
že i v rozume mávam temný čas…

Čo ty prichádzaš s takým srdom ku mne
mne rozkaz velieš, hlupče, nerozumne?
Či dlžen som ti platom, dlžen vďakou?
Veď krvavý si krvou neborákov.

Mám vlastný dom, na vlastnom stolci sedím,
vo vlastný pohár vlastný nápoj cedím
na vlastnom stole. S vlastnou mojou päsťou
ti môžem hlavu rozbiť.
Choď si cestou!

Pán zviazal ruky sedliakove
a šibol bičom. „V prácu choď!
Nech spichajú ti nohy tŕne,
zaleje vlastná krv i pot!
Nedám ti ani skyvy chleba!
nedám ti ani vody mok!“
A sedliak šiel a robotuje
už dávno tak: tisíci rok.
Pán ožiera sa s jeho potom
a chlípe jeho čistú krev.
Kto tlieska mu? Sedliaka deti,
judášska luza chlapcov, diev.

Ľúbim vás!
Váš prelestný vlas.
Ľúbim vás náružive:
tie líčka vaše zrudnelé,
tie očká vaše sivé,
z ktorých mi zračí jasavo
tá duša vaša biela,
do ktorej letom holubím
mne duša uletela.
A ľúbim váš prekrásny hlas:
on sa mi v prsia ryje
a ruší súzvuk pokoja
a citov harmónie.
A ľúbim váš… váš… váš… no… ej! —
tie krôčky vaše hbité…
No zívam… Ja to neverím,
vy azda neveríte.

Keby si ty znala, ako ťa ja ľúbim,
že zadržím všetko, všetko, čo len sľúbim,
že za tebou chodím od rána do noci,
že za tebou túžim, plačú moje oči:

akiste by si mi, moja ľúba malá,
jeden dobre futrovaný zimník dala,
rukavice zimné, lebo von je zima,
ktorá sa sťa moja ľúbosť v srdci tríma.

Ej, keby len jaro potom skorej prišlo,
ktoré by z tej pôdy kvietočky vytislo:
či by som začapil zimník tebou daný,
ty môj skvost, ty kvietok, anjel milovaný!

Aké má toto dievča nôžky,
aký má toto dievča driek!
Zaslúži jeden pokyn ruky,
nanič cylindra môjho smek.

Aké má toto dievča oči:
žlté sťa roztopený vosk!
Zaslúžilo by, na moj pravdu,
do povetria hodený bozk.

Akú má toto dievča dušu:
človeku chce sa zaplakať —
no ja do vrecka dávam ruky,
chcem pokoj dať a pokoj mať.

Ty nevieš, že som hriešnikom,
že na mne hlúpych vášní jarmo,
že strhnúť jarmo slabý som,
že vyšvihnúť sa chcem nadarmo.

Ja viem, že ty si krásny kvet,
že si ty duša ľúba, čistá,
že v tebe ideálov svet
a zeleň ešte svieža lista.

A viem, ja viem, že milujem
ťa vrúcne. Ale som načistom:
som žltý list, nadarmo chcem
žiť spolu s krásnym, sviežim listom.

Opretý o mramorový stĺp
dívam sa na svet tento hlúpy:
každý sa smeje, asnáď preto,
že cíti sa byť človekom.
Len v mojom srdci chmáry, jas
vymrel z neho už dávno, dávno.
Tak ťažko v ňom snáď preto, že
v tme jehos’ krásny kvietok skrýva
a kvietok ten je čerstvý ešte
a listy jeho svieže, šumné,
v tej tme musí on odkvitnúť,
zhynúť tie krásne, ľúbe listy.
A dívam sa. Ach! Známa tvár!…
Ty si to dievča, krásne dievča?
Tie isté farby: líca biele,
vlas čierny, očí blesná noc.
Ó, kde si bola? Kedyže si prišla!
Chladnou je ešte vždycky tvoja ruka?
Horúci pohľad? Nemé krásne ústa?
Ó, povedz, upím, prosím tvoje srdce!
A nevravíš, len zieraš v moju stranu.
Buď mojím kvetom, jasajúcim kvetom!
Rozptýľ tú tmu, čo v srdci mojom je
a osloboď v ňom zmeravený kvet!…
A nevravíš… Si mramorový stĺp.
Umelec vdýchol doňho všetky krásy.
Dívam sa naň a inšie nevidím;
v chaos sa desný tlčú ľudské hlavy;
bolí ma srdce, bolí celá duša.
Som sputnaný neviditeľnou šnúrou,
rád by sa hýbať, k tebe siahnuť rukou,
poľúbiť krásy mramorného stĺpu,
rád zaplakať by, — ale s ostatnými
smejem sa nad tým, že som človekom.

Vlas môj je riedky, z tváre pel
detinstva dávno uletel,
len vrásky sú tam, dusný tieň:
že odsníval som žitia sen.

A predsa dievča zvodné, ladné,
v prelestný zahalené šat,
keď večer už do okien sadne,
prichádza k’ mne ma milovať.

Na perne láska, v očiach žiar,
ja ľúbam jej vybledlú tvár
a cítim, že je i to sen:
že je to rozpomienka len.

Poobede, keď najem sa
a vypijem si vína,
najradšej mávam teba, ty
prelestná rozmajrína:

Snáď preto, lebo dostala
žalúdočka ríška, čo rada
a hlavička detto, nuž i srdca byt
čiastočku svoju žiada?

Snáď preto, lebo apetít
mi robí tvoj driečik ladný
a keď ho už vyobjímam,
som znova famózne hladný?

Ja neviem sám, no poobede
ťa najradšej, ó, dievča, mávam:
som plastickejší a bozky sú
najmastnejšie, čo vtedy dávam.

Aký čert robí sa mi vo srdci dnes,
poriadok, je pravda, nebýva v ňom,
no teraz je krčma, v nej kriky i bes,
prevrátený je teraz dom.

Krčmárka prelestná vstúpila doň,
odoháňa ľúbeho hosťa,
čo výborne platil za jedno i trom
bleskami rozdielneho skvosta.

Čiapočka na hlávke, bleskúcich níť
na sneh tyla rieka sa púšťa,
prekrásne má vzhľady, sťa hviezdy svit,
umelecky strihnuté ústa.

Krčmárka vyháňa, no krásny hosť,
čo platí za jedno i trom,
upíja si periel vína skvost,
úsmevka zaliečas’ jej rtom.

A viem, že hosť bude víťazom,
čo platí za jedno i trom.

Kolo mňa všade lásky smev,
zapálené devičie tváre,
tisnutie mäkkých rúčok diev
a poceluja túžby žiare,
rtov šepot. Samý plný klas
kloní sa k jasu kvetov krás.

Vetríček šumí a ja ždám,
že i mňa zohne snáď ku kvietku,
čo čaká môjho srdca plam,
čo chce mať moju dušu všetku:
Som žihľava — vetríka van
skloní ma najviac ku skalám.

O láske nevrav, milé dieťa,
tá v očiach sa ti netrblieta,
ty nevieš ešte ľúbiť, nie,
čo cítiš, nie je ľúbenie.

Ty chceš o plesy mamu prosiť,
ty chceš už dlhé sukne nosiť:
ty chceš si iba zatančiť,
ty chceš len veľkou slečnou byť.

Storáz sme sa objímali.
Storáz sme sa pobozkali;
a teraz pri lúčbe ani
ruky sme si nepodali.

Duša plače. Srdce žiali.
Slzy kropia duší planie.
Stisk posledný preto býva
dlhší, aby kratšie bolo
po ňom vrelé milovanie.

Čo si o rok, čo povieme?
Že sme sa tak radi mali,
že sme sa tak pri mesiačku
objímali, bozkávali?

Že nám vietor túžby nosil,
potok našepkával lásku,
hviezdy plietli lásky siete,
mesiac šíjal lásky pásku?

Či tie chvíľky obnovíme:
tebe kvôli a mne kvôli?
Či povieme: akí hlúpi
sme my ešte vlani boli?

Každý večer už oddávna
pozorujem, že mi čosi
chýba, čo mi ťaží dušu,
čo mi oči slzou zrosí.

So sviecou to hľadám v kasni,
vo fiókoch starých makám,
búcham vrecká, ňuchám, hmatám
a pod posteľ pozrieť kľakám.

Snáď tobolka? Otváram ju.
Snáď z nej čosi? Strela jasná!
Tu jej obraz! — Ty mi chybíš,
teba hľadám, deva krásna.

Pred oblokom agát stojí,
pred agátom my sedíme,
s jeho listmi vietor vraví,
my o láske hovoríme.

A ten vetrík listom šepká,
prikyvujú lístky jemné,
šepkáme si aj my tíško
a aj my si rozumieme.

Ale vetrík strmie strmo,
agáta do vetiev fúka;
trhá listy, vetva plače…
Choď už moja drahá dnuka.

Ľaliová tvár a slncom
opálené tmavé líce.
V jeho oku vášeň besná
a vo jej zrak holubice.

A to tielko ľne ku prsiam,
v ktorých lásky vulkán víri;
a tie líca ľaliové
a tá bledá tvár sa pýri.

Jeho hlava obejmutá.
Mocnie v láske ruka ženy,
zmocnie ona k obejmutiu
a v tej sile mnoho ceny.

On sa nazdá: nerozdvoja
ich, jej sa to tiež pozdáva…
A hľa! On sám spúšťa ruky,
ona frizúru napráva.

Marietta! Mne sa sníva!
Ty ma ľúbaš? Ty mi v perny
tisneš bozky? Ja to hladkám
jasajúci vlas tvoj čierny?

Marietta! Toľké šťastie
sa mi z tvojich očú díva —
i zatváram v slasti oči
a tvoj zrak len na mne vzplýva.

Tu, hľa, rúčka. Tu ramienko.
Ó, to je už šťastia príval!
Marietta!… Čože je to?…
Lôžka peľasť: — Ja som sníval.

Chorý som bol, ale strašne, strašne.
Smrť som videl pri posteli jasne.
Zbúdzala ma i uspávala,
obkladky mi ona žmýkala.

Túžil som po ľuďoch a po svete.
Túžil som po vrabcoch a po kvete,
plnom klase. Chyboval mi krik,
štrngot fliaš a opilého vzlyk.

A tak ľúbo smrť sa skláňala.
Muchy mi ona odháňala.
Ľúba! Ani som ju nevolal;
zovrel som ju v náruč, sceloval.

Zaspávam, za… len hlavou kníšem,
a predsa… pozde… predsa píšem.
Kto mi to ruku vedie?
Sťaby som videl zlatý vlas,
modrých smejúcich očú jas,
rudý ret, líca bledie.

Poznám ťa dobre. Ty mi ruku
vedieš ku písmu, dušu k zvuku…
Už lampy svetlo hasne… dávno.
A tmí sa mi… Hlava mi padá.
Kto mi ju hladká? Deva mladá…
Dievčatko jasné, svetlé, slávno.

Ó, poznám ťa. Ty mi ku sneniu
naprávaš hlavu. Ty večerniu
modlitbu odriekaš nad mnou…
Už snívam. Kto mi snenie pradie?
Vidím devušku, líca bľadie,
vlas zlatý, perny z koralov.

Videl som ťa v cudzej ruke.
A tá ruka hladkala ťa.
Chcela načrieť v srdce tvoje
a ozbíjať ho zo zlata,
ktoré si mne prisľúbila,
,
čo som k tvojim nohám zložil
v zámenu za svoje zlato.
A ty si mi svoju lásku,
klenot svojho srdca dala,
keď si moju ruku stisla,
moje líca scelovala.
Ku mne patríš, devulienka,
ako kvet ku svojmu listu.
List od teba neodpadol.
Odoláš ty vetra švistu?

Ó, koľko pestrých rozpomienok:
svadobnú kytu, celý vienok
ja v srdci mojom mladom mám.
Ó, koľko kvetov z nich už zvädlo
a koľko farieb, ruží zbledlo
a koľko suchých lístkov tam.

A ty prichádzaš s okom vraným,
s čerešňovým rtom, líca planím
a bielou rukou písať chceš
do srdca môjho lásky riadky;
ich bolesť slastnú, smútok sladký
chceš doňho nasiať, pekná, tiež?

Dovoľ zachytiť tvoju ruku!
Dovoľ predísť pekelnú muku
ľúbosti! Zničiť prvý tón!
Ty nevieš, že pri každom liste
je bôľ a stráda, slzy čisté,
je prežitý vzdych, smútok, ston.

Ó, nepíš, nepíš lásky muku.
Dovoľ zachytiť tvoju ruku.

Už, už tisol som na tisíce
pocelujov na tvoje líce.
Už, už dotkýnal siný ret
môj tvojich pern zarudlý kvet,
keď tajšla si vo diaľku hmlistú
a ja stratil som perlu čistú.

Za chlmy vrchov slnce zašlo,
i tepla niet, i svetlo zhaslo.
Októbrový zadýchol chlad.
Čuť severáka búrne spevy.
Zrieť žltý lístok trepotať
a padať rudé lísťa révy.

Bolo by sladko slzy roniť
za vami v túhe, vám sa kloniť
a nepokonne pri vás byť,
vás počuť, vaše zlaté vlasy,
vašich prelestných očú svit
a ružových líc nežné krásy
vidieť, pobúriť lásky cit
vo mora v búre pleskotanie,
strhnúť dušu vo plápolanie
ľúbosti, s ňou mrieť i žiť.

Lež smiešna túha. Darmo — darmo:
Prichádza človek, ktorý jarmo
na bielu šiju núka vám.
Kloníte vašu hlávku zlatú,
divný je vašich očí plam.
Ret šepce váš prísahu svätú
pre blaha v jarme krátky klam.
S myrtou na hlavu, lícom chladným,
kladiete veniec s kvetom vnadným
voľnosti vašej na kurhan.

V duši mojej sa slza trasie,
sťa víno v preplnenej čaše,
keď dvíhame ju k vyschlým rtom.
Lež načo, načo jej tečenie,
keď neosladí srdca ston
a neprinesie obľahčenie —
len stečie tvárou s blyskotom.
Mne preto smiechom líce žiari
a pokoj v mojej bledej tvári
a smiešnych slov na pernách zhon.

Ja žil som, lebo život velel žiť:
mier liene cáril v mojej biednej duši,
v ňomž bez nadchnutia v kameň tvrdne cit,
um pustne ako kvetnatý rov v hluši.

Tu zrazu čarokrásna vhupla doň
devuška, ako ranná zora vlasy,
na tvárach ruže, v očiach nebasklon,
keď hviezd sa jagotajú na ňom krásy.

A bôľnou túhou zvrela mladá hruď,
krv vzprúdila sa, oči blesli plamom,
malinkej mojej chyžky tmavý kút
zasverkal v ohni zlatom, nevídanom.

Ja zaspal som a riavy horskej zum,
slov sladkých rad a lístkov trepotanie
i ľúbovonných strojných sosien šum,
svit mesiaca, hviezd diaľnych chladné planie

mne ustavične javilo sa, mäd
akýsi sladký pil som z lesklej čaše,
mok ubýval a stále rástol smäd,
a predsa radosť plála v očiach jase.

Až zjavil sa mi v rade lásky snov
starík s bielymi vlasmi v hmlistej diali.
Vzdych za vzdychom odznieval z jeho rtov,
zo šedých očú slzy sa mu liali.

Na strmom vrchu chlme biely chrám
ho vábil, z neho ľúbe spevy zneli.
On túžil napokon zaspievať tam
a bohu poslať šepot prosby vrelý;

lež vlastných jeho detí hnusný zhon
prekážal mu na ceste, pľul na bľadú
tvár, biele vlasy trhal s chichotom
a kmásal jeho postriebrenú bradu.

I vzbudil som sa; ale vidím sen:
čuť plakať starca v jeho detí bese
pri štrngu čaší, šume vínnych pien,
pri bratských zábav kriku, bujnom plese.

Hľa, padá v prach. To nie je obraz dúm,
to skutočnosť! Nuž, zbohom, luny žiare,
i vzdychy pern, keď tonie v citoch um,
i poceluje na devičie tváre!

Ja žijem teraz, lebo musím žiť
pre starca — jeho hnusných detí zbitie.
A v jednu túhu splýva všetok cit,
by nebolo daromné moje žitie:
by pomohol som starcu vojsť vo chrám,
s ním mohol spievať, pomodliť sa tam.

Slečinka Terka Novomestský,
pernikárka. Môj kompliment.
A tuto brat náš Ján Jesenský,
advokátsky koncipient.
Váš kompliment.
Tak mrkom raz
predstavil Janko Cablk nás
jeden druhému. Ruky stisli
sme si a jedným pohľadom
po sebe veľmi bežne blysli.
Ja predsa zbadať uspel som
prekrásnu atlasovú blúzu,
bez vtákov, kvetov, pštrosích pier
klobúčik a la cylinder
a vašich očú blesnú hrúzu
a pern vašich višňový pár
a líc vašich ružovú žiar’
a zúbkov vašich rad perlistý
a čul vašeho hlásku čistý
zvuk. A… No, načo hovoriť
o dojmoch o večnosti chrústa
radšej, veď nevyjadria ústa
precízne tak, aký je — cit.
Mlčím, len ešte toľko, Terka,
prijmite, prosím, z môjho pierka:
Že svet sa dávno naučil
lhať. Lže on neraz sĺz tečenie,
lže priateľstvo, oduševnenie,
lže slabosť pod larvami síl,
lže silu pod slabosti maskou,
lže túhu, objem, poceluj,
lže sladkých sľubov celú struj’,
lže všetko, — hnaný samoláskou.

No, je v svete i pravý cit,
neprestávajte voň veriť,
lež učte sa po kurhan, navždy
bez klamu, zisku, bezo strát
a naučte sa poznávať
od larvy tvár, faloš od pravdy.

Oj, tri okienka! Tri okienka!
K vám letí srdca môjho vzdych.
Už zavrela vás devulienka,
čo niekedy sedáva v nich.

Len uličných lámp bodne kmity
vo vašich sklách sa blyštia, len,
že prišla noc, doniesla sen,
čo dvoch okienok zavrel svity.

Oj, zatrep, vzdych môj, na ich rám!
Nech otvoria sa tie ich krídla!
Nech dvoch okienok vidím plam,
nech kuknem cez ne i do bydla,
nech dozviem sa raz, čo je v ňom,
či ešte možno vkĺznuť doň?

Keď v chladné oči oči vrúce
zahodia bleskom žhúcu žiar
a ohňom, ktorý hreje, vzbĺkne
tých chladných očú fádny pár;

keď v nemé perny zvučné ústa
utvoria hajno sladkých slov
a plynie mäd a plynie lásky
viet reťaz z nemých posiaľ rtov;

keď drsnú ruku mäkká rúčka
naučí mäkko tisnúť dlaň
a ona tisne, nežne tuľká
sťa listy ranný vetra van;

keď v srdca mraky špatné — srdce
zaleje teplého dňa jas
a krsne nový svet a mizne
hnus z neho, hriešnej špaty kvas:

tie oči, perny, srdce, ruky
zachová večne biedny um,
bárs schladne vzhľad, zamĺknu perny
a stíchne srdca, citov šum.

Tu chladný obraz nemej tvári
a chlad nevzbudí v duši cit.
Kde vlasu havranieho žiary,
kde puky pern, kde očú svit?
Kde zvučnej vravy tóny sladké?
Kde?
Pri druhej mojej matke.

Tu chladný divadelný dom.
Kde šum, čo v dušu radosť sypal?
Kde lesky lámp a vôlí zhon?
Kde cit kypí, bude jak vzkýpal?
Kde šťastia chvíľového slad?
Kde?
Tam, kde druhá moja mať.

Ó, Dóra, Dóra v peknom obleku!
Mne ľúto ťa: ty mramor svojej hrudi
odkrývaš ľahkou rukou človeku
a studu pýr ti v líca nezablúdi.

Ó, Dóra, Dóra! V mäkkom foteli
sedávaš, predsa ľúto mi je teba:
ty sedáš, keď ti smilník zavelí
na lono, loviac skyvu špatno-chleba.

Ó, Dóra, Dóra! V peknej sieni sa
prechodíš, ale skoro chcel by plakať,
že v tieni tom tak ľahko zotmí sa
a v tieni tom ty nechceš ani čakať.

Ó, Dóra, Dóra! Pekné oči máš,
v nich predsa nikto nemá potešenia:
pre každého ich chtiaci blýska jas,
v nich kto chce mať, má pohľad zaľúbenia.

Ó, Dóra, Dóra! V tvojich ústach kvet,
no čo z kvetu, keď smrdí jeho lísťa,
keď v ňom len klam a reťaz špatných viet,
ni jedna písmena v nich nie je čistá.

Ó, Dóra, Dóra! Všetko máš ty, len
niet duše pod tou beloskvúcou hruďou.
A preto biedna si sťa zimy tieň,
sťa kameň necenný pod zeme hrudou.

Ó, Dóra, biedna Dóra, vráť sa, vráť!
Ó, zopni ruky k bohu, šepni vrúce
slová modlitby, aby z hnusu špát
vyrval to tvoje srdce zmierajúce,

by nalial znova čisté city doň,
čo nebo tvoria v žití tomto fádnom,
nerobia strašným jeho rýchly skon,
by čistá žiara vzplála v zraku chladnom,

by v pernách tvojich pravý kvitol kvet,
by pravou slzou mohlas’ hriechy zmývať,
by smelým okom v tento hriešny svet
sťa hôrna voda čistá mohlas’ dívať,

by mohol som ti vrúcne povedať,
že rád ťa mám, že zostanem ti verný.
Ó, Dóra, biedna Dóra, vráť sa, vráť!
Kým nezabelie vlas tvoj uhľočierny.

Po hluku druhov, štrngu fliaš,
vín sipení a dievčat smiechu,
po slade spáchaného hriechu
čo to za slzy v očiach zas?

Že nečuť kriku v chyži biednej?
Že odznel cvengot čaší už?
Že devu obňal Morfeus?
Že láska plače v duši smädnej?

Nie, nie! V tých slzách blyští žiaľ,
žiaľ čierny ako závoj noci,
žiaľ čierny ako čierne oči,
žiaľ čierny, zlostný sťa pardal:

že v mojom žití nieto tichu,
že neblýska skvost umu v ňom,
necvendží čistý smiechu tón,
niet čistého šeptania vzdychu;

že premrhané chvíle viac
nevrátia sa už, by sa stali
dobrými, darmo srdce žiali —
sĺz perly v očiach, v duši plač.

III. 
Na plese

Vo blesku lustrov sálou vonnou
už schytil vietor hudby tónov
po páre páry v tanca vír.

Tvár našli oči, ruky dlane,
hruď našla prsia milované
a v lícach smiech a šťastia pýr.

Pán s hrdým čelom, vlasom vraným,
vo zrakoch s divným ohňa planím,
sa klania kráse krásavíc

vo bielom šate, s plavým vlasom,
vo veľkých očiach z neba jasom
a bielej šije, bielych líc.

Už letia v tanci. V sály kúte
sa díva chlapča zabudnuté
za nimi — v jeho duši žiaľ.

Na handre handra, smeť na smeti
a blata kusy v jeho pleti,
nímž pestrý pán ho okydal.

A krása letí. Verí v slová,
čo trepe huba panákova —
v stisk verí, verí v jeho vzdych.

Ó, never, deva, v krásu masky!
To pozlátka, to larva lásky,
lož, lesť je všetko v slovách tých!

Tam v kúte pravá tvár sa skrýva,
tam pravdy kyslej čierna skyva,
tam lásky vrelej plná dlaň!

Ó, vráť sa! Devu tóny mámia,
na hruď mu bielu hlávku skláňa
a v pery bozky tisne pán…

Cez okenice svetlo šedé
sa vkráda v sál už, tváre bledé
už tratia sa… Zatíchla sál.

A hasnú svetlá, pláštik berie
si deva sama, hľadá dvere…
Tam v kúte niekto zaplakal.

Ako keď na zimu slnka lúče zlaté
v chladnú pôdu blysnú v stromov inovate,
v ľadom skuté rieky, v zasnežené kraje,
na zamĺkle cesty, hory, lúky, háje —
priletí vták prvý jara potichučky.
Myslí: stromy kvitnú, zelené sú lúčky,
pôda teplom puká, oheň blyští z chlma
vrchov — a ten vtáčik o vesne je duma.
Mrazný vietor fúkne, prvý sniažik padne,
vtáčik odletuje, poznovu je chladne…

Ajhľa, tak váš kvietok z prekrásneho venca,
ktorý mlunne vlietol semá do Lučenca
ku mne medzi aktá, zákonníky, knižky,
navrátil mi svet ten stratený a blízky.

Uvidel som znova: večer tichý, krásny,
cez agáta lísťa mesiac svieti jasný.
Na lavičke sedia traja, štyria, piati.
Milo hľadá fľaky, Samo ako svätý
vraví šeptom, slečna Marka tá sa smeje,
Ivan pokrčený kúri, myslí kde je
teraz Anča, má-li ísť na šálku kávy.
Slečna Ľudmilka tá s prstami sa baví.
Milan medzi pánmi na bürgera hrá si,
druhý Milan hľadá dneska zlaté vlasy,
hľadá, paše dojmy, perla, čo on povie.
Čo robí, to neviem: slečna Novákovie?
Mamka tá je hore, Jano sa dnes duje,
a či na budúcnosť pekné plány snuje.
Vilo pokukáva v Olinkine očká.
Ruky v lone, ticho sedí Olinôčka.
Etka je na mlieku s Oľgou Hurbanovie,
sever zmizol z nej, včuľ v efektoch si hovie.
Slečna Anka úlev iste v hudbe hľadá,
odhrnula sukne, ku cimbalu sadá,
tečú tíško piesne, on je medzi nimi.
Slečna V. tá v mysli spočituje gími…

A tí piati sedia… Mesiac vystupuje,
nad agátmi svieti. Vietor pofukuje.
Veža desať hlása. Domov
duma letí…
Ruka klesá k aktu — zmizli pekné svety.
Zima von a dlhá zasnežená cesta…
Už nad lipy vyšla luna,
aleja sa v svetle blyští.
Rybník skvie sa, v tichosť parku
z diaľky potok zurčí čistý.

Ľaliová tvár a slncom
opálené mladé líce;
v jeho oku plameň lásky
a v jej pohľad holubice.

Ona kráča zvoľna. On je
akoby pri plote raja:
jeden krôčik — už je v raji,
a v tom raji — iba dvaja.

Stoja. Ona ľnie ku prsiam,
v ktorých lásky vulkán víri
a tie líca ľaliové
a tá bledá tvár sa pýri.

Slabá, mäkká ruka silnie,
silná ruka mäkne náhle.
Štyri ruky objímajú
všetky svety neobsiahle…
Nikto ich viac nerozdvojí.

Ja znovu vidím osvetlenú sál
a čujem kúzlo plesnej harmónie.
Zabĺklo líce. Srdce tuhšie bije.
A v oka mieri horí vrúci pal.
Ó, ako blízko zabiť denný žiaľ:
Môcť padnúť kolo beloskvúcej šije —
už žitia každá chvíľka vence vije,
že radosťou by človek zaplakal…

Lež zmizla doba. Doby viacej nenie,
kde žitia krajší býval jeho sen.
V ňom najkrajšie pre túžby v láske mrenie.

Včuľ hlúpe citu sipenie a vrenie:
Smiech v očiach, v pernách dennej reči tieň:
že cítil človek krásy okúzlenie.

Za pohľad veľký, trojnásobný
prijmite moje komplimá.
Je obrázok to ozaj zvodný,
je krásna vaša Žilina.

Tie biele veže mesta v slnku,
hôr volajúcich modrý pás,
rad dumných ízb! Oj, neraz vlnku
v ich múry hodil starý čas
vo svojom historickom toku.

Tam báječného korza stín.
Tam slzu rozpramení v oku
ten starý, žltý Budatín.
Tam so spevom Váh nadol speje.
Tam veľkolepé fabriky.
Tam mladý sádok bez aleje.
Tam s alejou park veliký.

Tam v trafike sú špeciálne.
Tam na sobotu bude bál.
Oj, miesto skvostné, ideálne!
Oj, Žilina, môj ideál!
Do spevu ladíš moje pery…
Lež, pravdu! Žiadne výčitky:
Najpeknejšie sú Studničky
a jedno dievča v atelieri.

Mier oka mení sa na vrúci pal.
Chlad líc zabĺkne. Srdce tuhšie bije.
V sfér hudby letí duša harmónie,
sŕdc ľudských peklo zapomínaš kal.
Mnieš, celý svet že ohňom vzplápolal,
čo v prsiach tvojich sladkosťou sa ryje.
Tu zrazu desným škrekom bieda zvyje
i obzrieš sa i hanbíš, že si spal:

Na svetlých poliach čiernych vlkov tieň,
na pravdy prosby zloby zlorečenie,
za zlorečenie mäd, za prosbu blen.

Ó, zbohom, túžieb malicherných vrenie,
ó, zbohom, divné lesky očú žien,
ó, zbohom, vašej krásy okúzlenie!

Pri pive sedím sám a sám.
Ó, prídi, drahé spomínanie,
a polož aspoň v pekný rám
tie dlhé, smutné chvíle rannie,

nech v dešperátny obraz ich
kus svetla z jeho blesku padne,
nech, keď sa z pŕs vykradne vzdych
a zbije túžbou srdce chladné,

sa nazdajú, že pijem rád,
že myšlienka mi v kraje letí,
kde plzenčiny mierny chlad
v prelestných pohárikoch svieti!

Ó, prečo metáš, fujavica,
tie snehy v moju smutnú tvár,
že načim dlaňou zastrieť líca
a rozžialených očú pár.

Ó, kde si, kde si, Duhopoľ?
Ó, kde si, dlhopoľská rieka?
Pri vetre, ktorý duje z hôľ,
tým lícom mojím slza steká?

Pred chvíľou som pod vaším oknom stál,
naň zlatá luna svoje svetlo liala;
cez reťaz krov, čo steny objímala,
rad tichých okien v nežnom svetle plál.

Za bránou v chodník až ku dverám biely
stín mŕtvy padal, spôsobený mnou,
a ticho vôkol, len čo v polet snov
sa plachým vzdychom ústa moje chveli.

Pri páre tvojich večerníc,
pri horúčosti tvojho dychu,
pri vlnách hrudi, pele líc
ty vlníš moju lásku tichú.

V tých vlnách krv mi búcha v slych,
krv duše zaľúbenej, vrúcej —
vo chvíľach hriechu rozkošných
s tou tvojou spolu zmierajúcej.

Sťa keď sa večer spustí v kraj
a nočným vetrom z’šumia lipy,
tak z tichej fľašky predo mnou,
ó, neraz kracherlíček z’sipí.

I teraz jeho lejem mok
a bzučia, víria jeho kvapky,
ja dvíham pohár brúsený
a nápoj svieži v ňom a sladký

na zdravie tým, v nichž býva cit,
cit opravdovej svätej lásky,
nech víri on, sťa kracherles,
keď padá v pohár z bielej fľašky.

Tá budúcnosť nás klame vždycky,
ba oklame aj okamih.
Hľa, prišiel večer poetický.
Ja kráčam v sieň sťa ódy stich.

Zriem v parteri a galériách
rozsiate pestré kytky dám.
Sám Paľo v luzných melódiách
sa moce v Dome sem i tam.

Tu zrazu, miesto vína moku
a ruky s plným pohárom
a vinša ku novému roku,
čo vám už dávno chystal som,

predo mnou horký chinín rudne,
by schladil sa, by zbledla tvár,
by vzplamenenie moje čudné
zamenil krvi riadny žiar.

Namiesto vašej chladnej ruky
na tento šťastný nový rok
na pobláznenej hlavy muky
mi kladú chladný obkladok.

Namiesto dlhej túry s vami
posteli robím kompliment
a funty cítim za ušami,
na rukách kilá, v hlave cent…

Až teraz, keď sa vracia zdravia
a ďalej som kus od hrobu,
žiaľ nad strateným v zrak sa stavia
a v srdci cítim ťažobu.

K zasnúbeniu

Motto:
Spomínajúc si slečna vás,
ja máčam svoje pero zas
do prebledlého atramentu,
bez nárokov a bez talentu
vyjsť za druhými na Parnas.

Oj, slečna Marka! Ako vták,
čo s piesňou radostnou k nám letí
a udeliac z nej mačný mak
aj nám tu, hneď sa tratí v svety,
kde nedozrie ho ľudský zrak:
tak prilietli ste aj vy k nám,
štebotali za okamženie,
a tratíte sa zreniciam.
Sŕdc našich daromné je vrenie,
nadarmo klaniame sa vám.

Čo lámanie je našich rúk,
rozprestieranie smútku duší,
čo tichej nočnej hudby zvuk,
čo kytica, čo ľady ruší,
čo Amora v nej skrytý luk!
Vy opúšťate, slečna, nás,
sme cudzí pre vás, drahá slečna.
No, keď sa nám aj trasie hlas
pri rozlúčke, čo má byť večná,
počujte posledný vinš náš:
Keď teda máte uletieť,
nech muža vášho skromné chvály,
že preňho krem vás šťastia niet,
vám nahradia nás, kytky, bály
a celý utratený svet!

Dopil si víno. Zložil čaš.
Dosť veselia a rozčúlení,
hoc nápoj ešte sipí, pení
a bleskami chce opiť nás.

Už dospieval si piesne rýmy,
hoc piesňou zuní ešte sieň,
by nebol pokoj, nebol tieň
a tichosť medzi veselými.

Už doskákal si, bratku môj,
hoc na žilách hrá cigáň ešte
a páni v čiernom, v bielej veste
v ramenách držia poklad svoj.

Dosľubovals’. Na tvojej hrudi
už iba jeden kvietok máš,
ostatných kvetov samopaš
na tvoju tvár už nezablúdi.

Dobúrils’ noci. Svetlo ich
hviezd, plnej luny ligotanie
na filisterské zmeníš spanie,
na chrapot, zo sna hvizd a vzdych.

Pospíš si riadne, popapkáš si,
fajočka zvisne z tvojich rtov,
pod peknou stučnieš papučou,
zariadiš mumákové kasy

pre dcéry, ktoré vzrastú, hoc
dáš i tej tvojej žienke Marke
i synom časom na „polgárke“
i sebe na vist. Dobrú noc!

Frak obliekaš a uväzuješ mašľu,
k prsiam si bielu ružu pripínaš,
pri novom ohni iskru nevyhaslú
starého kamarátstva spomínaš
a voláš, aby na tej krásnej púti,
keď voľnosť budeš skladať v mäkký rov
dvoch drobných rúk, keď farár v jednu skrúti
dve duše a od starých priateľov
ich odtrhne, ja odprevadil teba
a tvojho žitia družku budúcu?…
Nie. Nechcem naučiť sa, ako treba
zabúdať kamarátov lásku horúcu.

Vizita dlhá bola dosť.
Či polámal sa v ceste most,
či hosť sa cítil veľmi dobre,
či prišiel strašne riedky hosť.
Vizita bola dlhá dosť.

A po peróne ľudí prúd,
vrav, šumot, kriky, piskot čuť,
tam pri tom stolci pasažiera
akoby rozbolela hruď.
A po peróne ľudí prúd.

A nikde známych očú pár
a nikde črty známych čiar
a nikde hodváb pod klobúkom
a ružová a biela tvár
a nikde známych očú pár.

Tu zrazu nový hvizd a vír:
sťa rozzlobený mušketýr
prifučal rýchlik od Trenčína,
na Vrútky letí pasažír.
Tak on — a možno inak chýr.

Nie, vo vás nie je lásky cit.
Vás vábi hĺbka milovania,
no nechcete sa ponoriť
a na dno plávať bez dýchania.
Podávate mi malú dlaň,
čo vo vír by ma zaviesť chcela,
by strmhlav hodil sa doň sám,
vyniesol všetky perly vám,
aby ste nimi opeknela.

Vy ste sťa vtáča pestrých pier,
čo u vôd spieva lásky nehu,
len zvlaží párik smädných pier
a letí k protivnému brehu.
Neponorí sa v hĺbku vôd,
len krúži túžbou nad vodami,
odlieta preč, keď volá: „poď!“
Od serióznej prírody
zaiste je to veľmi vtipné,
že často na najkrajší kvet
ten najšpatnejší chrobák lipne.
No stáva sa, že niekedy
i živá, drobná, ľahká ruža
zachváti cit a potlačí
aj toho najsmelšieho muža.
Toto vám, slečna, postačí,
že tak sme slabí, ako mocní
a že si vás dovolili
pozdraviť aj chrobáci noční.

Kto nemôž’ teplé líca cítiť,
kto nejde proti očiam vrúcim,
kto nechce nežné slovo schytiť,
kto rukám verne milujúcim
vie svojou rukou uniknúť,
na lásku preč sa s dušou berie,
zaviera ešte tuhšie hruď
pred roztvorenou v nedôvere,
a sotva prvé žblnklo vrenie
na ľahké chytré ochladenie,
a sotva prvý zaznel tón —
pomýšľa už na piesne skon,

a preto jednak nepohľadí,
čím väčšmi líca láskou blnia,
jednak je tichý, chladný, bľadý,
čím väčšmi slová nehou vlnia:

o láske ten nech nevraví —
keď zahodil sám na ňu putá,
krv rozbúrená zastaví —
ním mŕtva bude obejmutá!

Ach, čo raz pozriem vo váš zrak,
tým väčšmi moje oko horí,
tým väčší čudnej tiesne tlak,
tým väčšmi srdce túžba morí.

Ach, čo raz tisnem vašu dlaň,
tým väčšmi láska zostať káže,
tým väčšmi vôle bystrý pán
sa ku vám a len ku vám viaže.

A predsa viem: váš mäkký vzhľad
na druhé zahľadel sa strany,
chce iným očiam trblietať
v tom nekonečnom milovaní;
viem: dlane vašich bielych rúk
sa zdvihli prosbou v iné smery,
v nich celej vašej duše puk,
skvost citu, oddania a viery;
viem: nepohladkám nikdy vlas,
nezablýska pri mojej hlave
ich jemný, zlatý, krásny jas
v dvoch duší vrelých tichej vrave,
nezobjímajú pohľad môj
tie vaše oči tiché, mierne
a túžob mojich smutný roj
nezmrie na vašej láskou perne.

Na more člnok pustil som,
chtiac dostať sa do šťastia zemi,
no blyslo razom, zduňal hrom —
môj člnok horí rozborený.

Od pôdy blaha bije prúd
a brehy delia šíre vody.
Kam zaniesť svoju plnú hruď
bez člnka a bez pevnej pôdy?

Padám na prsia búrnych vĺn
sám bezpomocne v cudzom mori
a majetok môj: jeden čln,
čo v chladnom prúde horí!… horí.

Že láska moja vrúca k vám
vám k žiaľu dolu kopcom letí,
ten žhúci uhasína plam,
rozsýpa popol tu a tam —
daromné prosby? Nieto rety,

by starou vášňou vzplápolal,
k vám hýbal každý pocit hrudi,
myšlienku každú privolal,
tvár bielu vašu sceloval,
plameňa každý jazyk rudý?

Hneváte sa, že líca pel,
že hebkú rieku zlatých vlasov,
že ret, čo v cite onemel,
že pohľad očí, čo sa skvel
a v šťastí ukrýval pod riasou

na prsia svoje vinul som
a každý príboj vlnobitia
ľúbosti v srdci odkrytom
prinášal len ku vašim rtom
a nového im dával žitia.

A vravíte, že v’ mne je lesť,
lesť, ktorá v maske lásky chytá
kvet rovnako, či je u ciest,
či kvitne v tajoch skvostných miest:
vysaje sladkosti dosýta,

zavláči pobelavý list,
odnesie jeho prvú vôňu,
pohryzie, čo sa dá pohrýzť
a mizne, sľúbiac naspäť prísť
po žertvu lásky bezúhonnú.

Nie. — Z lásky k vám, len z lásky k vám
sa vraciam z predposlednej méty,
so slzou v očiach postávam
a pozerám ku záhradám
a v nich na rozsypané kvety.

Je mäkká, nežná lásky niť,
zaviaže predsa silno, stuha,
chcem ešte krátko voľným byť
pre vás, pre lásky svojej cit,
pán sebe, ale pre vás sluha:

Vy máte ostrých ihiel pár
a náprstok a okno jedno,
v ňom bazicu a denný žiar
a bielu, utešenú tvár
a žitie milované, biedno.

Ja nemám, čo by chyžky kút
zmenilo v salón s parketami
a nitky visiace na hruď
cez hrdlo v perál biely prúd
a v rukavičku mozoľ dlani.

Vám život spôsobiť so mnou,
čo posledný si odev zvlieka
a radosť zahaľuje tmou
a biedu s tvárou zimničnou,
čo hrká kosťmi, zubmi seká —

ponúkať z lásky? Naspäť ísť
pre cit ku vám, ku vám! mi treba,
nie vláčiť pobelavý list,
nie pohrýzť, čo sa dá pohrýzť
a zvrhnúť v peklo eden neba.

Nie. V prácu sotiť dvoje rúk,
vytiahnuť z nej, čím sa dá zlátiť
ten život plný bied a múk
tej, k nejž sa nesie srdca tlk
a túha k nej sa prinavrátiť!

Dvom týždňom zajtra minie deň,
či večer nášho rozlúčenia.
Ó, slečna! Ja sa vraciam preň
od tých čias v každé okamženia
a hľadám ho a hľadám vás.

Tam zostal v známom koridore.
Svit lampy vrhal lúče sporé
na tmavý šat a zlatý vlas,
na čela tieň a biele líca,
na malú chvejúcu sa dlaň,
keď ostatný raz ku pernám
som zdvihol ju — a večernica
zapadla mi a nastal deň,
deň rozumu a rozváženia,
čo trhá jemnej siete sen,
sen dvojitého zaľúbenia.

Ach! A ja blúdim od tých chvíľ
za chvíľami, čo nie som vstave,
by v srdci som ich udusil
a zabil spomienku ich v hlave.

Či vrhám sa vo ľudí zmes
na cestách kružných plných šumu,
či mojeho príbytku cez
okno hľadiac pradiem dumu,

či pri Dunaji zastanem
tak niekdy v osvetlenej noci
a chladných, čiernych do ramien
vĺn v rozpomienkach nesiem oči,
či padám kaviarní vo zhon
počúvať hudbu husieľ žiaľnu:
mojeho srdca smutný tón
vše hľadá svoju pieseň diaľnu,
tón iný hľadá, čo by s ním
radostnú vydal harmóniu,
na slovo duše podal rým,
v ňomž rovnako dve duše bijú.

Čo skvost je mesta, mesta slasť
a plný pohár radovánok,
keď chybí tichých mrkov vánok,
úprimných slov tichučký dážď
a teplo zaľúbenej ruky
a svetlo, čo má milý zrak
a radosť, keď dá pohľad znak,
že sú pre lásku v prsiach zvuky.

Je sobota. Sa večerí.
Nad Kúriou srp luny svieti.
Rad vzbĺkol lámp. Do opery
sa chystám. Drámu Margaréty
vo Fausta prudkom objeme
predstavujú aj s baletami.
No nie pre spev, čo nevieme,
nie pre blesk, ktorý oči mámi,
nie pre to šumné publikum,
pre toalet hodvábnych šum
a nie pre mäkké ženské tváre,

ružové ako ruží list,
voňavé a vo lustrov žiare,
jagajúce sa — musím ísť.
Mne inde rastie steblo krásy.
Vy myslíte, že v balete
ho trhať chcem? Však? Neviete.
— Tá Margita má žlté vlasy,
ten srdcu slastný, známy jas,
tak podobný na váš, na váš!

No končím už s pozdravom vrúcim,
ľúbiacim, večne milujúcim.

Nie, nevravím, že očú mojich pár
viac pohľadom od teba neodletí
a láska, ktorá teraz z neho svieti,
vždy, vždy na tvoju padať bude tvár,
by neochladol obličaja žiar
tvojeho teplý, úprimný a svätý,
náklonný na tie najnežnejšie strety,
hotový dať najdrahší srdca dar.

Nie, nevravím a dušu moju mäkkú
storáz som preklial, storáz preklínam,
že nie je vstave skytnúť zábezpeku,
no vyvoláva slov úprimných plam,
sa kúpe v očú teplom papršleku.
Oj, odvráť sa od duše, ktorú mám!

Oj, hruda! Ty si láskou hrudí!
Ty nesplnený, krásny sen,
ty mocou, ty si slávou ľudí!
Nie zhora, z teba svieti deň.

Veď v tvojich lícach toľko zlata
v slnečných papršlekoch zrie.
Čo skvostov, keď si rozopätá,
čo bohatstva ti v žilách vrie!

A koľko ťa je, toľko savcov
ťa cicia, toľko škriabe rúk
ti tvár, sťa milióny mravcov
by rojilo sa s vreckom múk:

nie pre jedinké okamženie,
kde pot je možno z čela strieť,
pre chleba kus a najedenie,
pre pohár vody zhasiť smäd,

lež pre moc a pre rabstvo duší,
pre vlastnú sýtosť, cudzí hlad —
z vlastného domu robiť sklad
bohatstva, ktoré pôde sluší,

pre tých, čo ešte hynú v hlade
a majú ťa u samých nôh
a prosia, by si bola všade
tak, ako dal ťa všetkým boh.

Dal ako vozduch, vodu, rieky,
tak ako modrý nebasklon,
tmu jeho, jeho papršleky,
chlad jeho, teplo, tíšku, hrom,

tak ako dal im mozog v hlavu
a tvrdú práceschopnú dlaň,
v rty žalobu, v zrak plaču riavu,
bez žitia žiť, bez práva daň.

Pri vás mne znova perute,
životom hluchým okyptené,
narástli. Slová zmĺknuté,
pocity dávno odcítené

zas tisnú sa mi v perny, zas
to srdce nimi vravieť chce mi
a keby pieseň zvil pre vás
v tom svojom novom roztúžení,

tá pieseň by zaplakala
a bolo by mi iba ľúto,
že stíchla by, jak stíchala
každučká — zvitá v knižku túto.

Nuž, miesto piesne podávam
vám tieto verše úzkostlive,
veď boli písané aj vám
a tak sú ony ešte živé.

Smiech zatíchol. Zamĺkli žiale,
i rozpomienok ozvena
rozpraskla sa na žitia skale,
do týchto veršov vpletená.
Hej, mŕtve sú tu všetky slová…
No srdce mi nezmŕtvelo,
vždy hotové je smiať sa znova,
vždy hotové — by bolelo;

len jednu dušu mať nablízku,
čo by sa so mnou zasmiala
a niekdy v smútku v nocí tíšku
ukradomky aj plakala.

— S tým valsom chce sa preletieť
človeku túto svetlú sálu
von, hore v hviezdnatý parket.

Tá mäkká hudba oceľ berie
zo srdca a ho otvorí,
tá sladká hudba ľne ku pere

a pár so srdcom hovorí
otvorený a obmäkčený
o láske hneď… a zaľúbení! —

— Či mimo valsu, mimo plesa
o láske človek preriekne sa!? —

V čardáši

Bol čardáš. Paľo s citom hral,
že aj ten svätý lotos vzplál.
To husle ho tak rozpálili
a oči, čo ho pohladili
pána, čo sa mu ukláňal,
ktorého ruky k sebe vili
ten krásny kvet v tej krásnej chvíli.

Ja hľadel naň a zvedel som,
že ktosi sa mu k srdcu kradne,
vzpäl ruky za tým lotosom,
že jemu padá kvieťa vnadné
a pre mňa z neho šepotom
už ani lupeň neodpadne.

Čo priam aj sviatka nebude,
po jednom bále tisíc pôstov
nech je, som radšej, ako keď
má byť aj vernosť povinnosťou!

A preto nezúžim si kruh
i keď má cirkeľ drahá dáma.
Je dosť po smrti ukladať
sa mi do meravého ramä.

Tie gazdinky s pekným zrakom
a s peknými ručičkami
pozdravujem učupený
v hluchom kúte za horami,
za horami v hluchom kúte,
v hluchom kúte za horami,
srdca môjho širokého
najkrajšími pozdravami!

Kdeže sú tie pekné časy,
keď sme sa len ledva zišli
a už sa nám nad rozlúčkou
obom v oči slzy tisli.

Keď nad tými rozlúčkami
obidva sme plakávali
celou cestou a tú cestu
celú pred sebou sme mali.

Šli sme spolu. Pýtali sa,
ako sa to rozlúčime.
Videli sa. Zavzdychali:
Kedyže sa uvidíme…

Dlho sme sa nevideli,
dávno sme sa rozlúčili.
Oprobujme, či by sa tie
krásne časy nevrátili!

I semá vedie mašina,
auto a hradská cesta.
I tu sú diery veliké,
ale i pekné miesta.

Dostanem i tu princessas
a poháriček sherry…
I tu sú miesta rozkošné,
ale i veľké diery…

Podivný žitia nášho mlyn,
jednako klepe roky celé.
My čakáme a žijeme
a ono nič nám nenamele,
krem každoročne Nový rok,
keď trhá jeho vinšov vrece
a so snehom a mrazami
to šťastie rozsýpa a mece.
Aj k vám zamieta lístok môj,
ja sám neviem už ako, prečo?
Prepáčte mu. O jeden vinš
viac dostať v roku tiež je niečo.

Vyplnil by tvoje vinše,
keby som mal k tomu sily,
nechže ti ich pánboh splní,
ak sa ti už nesplnili.

Svet pošliapal a vladárov
z ich trónov za topánky stiahol,
kým, ako na obrázku je,
sám svojej čižme nepodľahol.

Pes do ďaleka díva sa.
Ľa, maľba nešikovná:
Maľovať biedne zviera v tom,
v čom človeku sa rovná!

No poklepal by po prstoch
umelca bez milosti,
keby nám kreslil v človeku
vysoké zverské cnosti.

Ja hriate svoje vypijem,
len keď si i ja štrngnem s vami
a v nasledovnom vinšovaní
vám Nový rok zavinšujem:

Nech cvendžia vaše svetlé dni,
jak pohár, s ktorýms’ štrngávate
a hrejú, ako dobré hriate,
kým dôjde pohár posledný!
Po horách, dolách strašný víchor duje,
všetko pod jeho padá hroznou vládou,
dub sa k nízkej už zemi nahybuje,
čo predtým odpor všetkým búrkam kládol;
všetko už hynie, len jak skala stojí
človek statočný, čo sa nič nebojí,
čo, hoc by neba sa zrútili stĺpy,
od dobrej veci nikdy neodstúpi.

A jakže v búrke i my obstojíme,
čo ešte slabí sme k pasom s víchrami? —
Darmo po iných pomoci túžime,
oni nemajú ľútosti nad nami;
len naša vlastná matička nás spasí,
čo nás poteší aspoň svojmi hlasy,
ona nám v biede pesničku zaspieva
a v zime svojím teplom poohrieva.

Búrky len hučia, hrozne zavýjajú,
všetkým, čo žije, jak ničím striasajú;
a my spod krídiel matky vykukneme,
so strachom na ne hore pohliadneme.
Ale ich blesk viac oko nezaslepí,
hlava od strachu závrat nedostáva,
zvuk hromov ucho naše nezahluší,
srdce bit viacej silno neprestáva,
a duša voždy dač veľkého tuší:
Zbohom, matička, sily máme dosti,
zbohom buď, drahá, už ťa zanecháme,
pôjdeme s vetry biť sa do výsosti,
že ich skrotíme, pevne si dúfame —

Nechoďte, dietky, však ste ešte malé,
a búrka vzteká sa len neustále;
synovia žiaľu, jak jej odoláte,
keď ešte sily v ramenách nemáte?
Synovia žiaľom trpkým vychovaní,
matky slzami vždy len napájaní,
kde je zbroj vaša? Kde je vaša sila?
Čo by i pekla moci prelomila? —
A búrka čo diaľ sa viac a viac vzteká —
neurčí medze jej ruka človeka.

Zbohom, matička, darmo hlas tvoj volá,
on túžbam našim viacej neodolá:
Narástli krídla, na nich poletíme,
nimi sa víchru strašnému oprieme,
a tento, čím viac sa na nás nadýme,
tým sa mi na ňom vyššie vynesieme.
Víchor sa bude, blázon, nazdávati,
že nás vztek jeho odrazu zatratí;
a predsa, keď svoj srd proti nám vznesie,
oproti sebe nás on sám ponesie.

Na ňom na Tatry sivé vystúpime,
na ich vrcholkoch v smútku si sadneme,
tam si nad lósom naším zakvílime,
tam plakať, vzdychať, tam spievať budeme.
Kde slza naša kvapne rozžialená,
tam obor zbrojný zo zeme vyskočí;
kde pieseň naša zajde zadumená,
pluk hrdinov tam vidia stavať oči,
ktorí ohnivým keď zaiskria okom,
žiara sa vznikne, čo slnce zaslepí,
čo keď hlas pustia zo rtov hroznolepý,
všetko zaduní na svete širokom:
Títo sa pustia do boja s víchrami,
i ako orli vzletia nad Tatrami;
blesky zažiaria jak ohnivá stena,
hromy zahučia jak rieka vzteklená;
ale tá vzteklosť ich sama umorí,
neba sklepenie sa zrazu otvorí:
I v posledného hromu, ono, letu
bude hlásati „pokoj, pokoj!“ svetu.

A krv po celej zemi sa povlní,
hroby počerné len tak zívať budú,
pokiaľ sa gágor ich hrozný naplní,
pokiaľ nepožrú na tisíce ľudu:
Ale z tých hrobov holubička v letu
mieru halúzku príde doniesť svetu.
Slnce od hrôzy ako ľad ochladne,
zatmie sa, plačúc, za hory zapadne,
ale po boji v krásnejšom zveletu
vzíde a nikdy nezapadne svetu.

Ako mám, povedz, milovaná mati,
ten deň velebný, vznešený nazvati?
Čo nám jak zore na nebi zasvitne,
ako bielušká ľalia zakvitne?! —
Ten deň je blízky, už viac neďaleký,
tie búrky hrozné, čo sa tak vztekajú,
k jeho príchodu slávne zaznievajú;
v ňom sa budúce všetky spolu veky
váľať tvojimi budú pod nohami,
a ty jak pani budeš panovati —
a tvoje dietky, chované žiaľami,
nebude svet viac sem-tam preháňati.

Matička naša, zbohom buď, milená —
z kolísky našej už my preč ideme,
ta, kde si plače rodina súžená,
ktorej o tom dni my spievať budeme;
spev ten od Tatry k Uralu zaletí,
on bude zváčam budúcich století,
a náš kraj smutný vzkvitne v novom kvetu,
i ukáže sa v svojej sláve svetu.

Tiché doliny pod Tatrami ležia,
Váh ich trúchlivý smutne pretekáva,
vlnami, čo preč do cudziny bežia,
často si chudák žiaľno pošeptáva.
Žiaľno si šepce, že tie pekné kraje,
ktoré vo svojom on behu bozkáva,
zakliate stoja a že jejich háje,
preč bežiac, ešte zakliate necháva.

Zakliate ony sú už viac století,
zámky hrdinov, mestá, hory, ľudia —
Kedy spasenie, kedy im doletí?
Kedy sa zo sna tvrdého prebudia?
Darmo sa pýtať, nik ti neodpovie —
bo kto sa z ľudí o tom ľahko dozvie?

Ale jak strážni na hroboch duchovia
povesti nad tým krajom sa vznášajú,
ony sa zjaviť tajomstvo hotovia,
ony jediné ho vo svete znajú.

Povesti tieto z doliny do hájov,
z hájov zas ďalej do hôr utekajú,
tam si na lístky stromov posadajú,
i rozprávajú si na tisíc bájov.
Vietor zahučí, lístky sa striasajú
a z nich povesti potichu volajú:
„Že z toho kraja kliatbu ten odvalí,
ktorý takovú zaspieva pesničku,
práve keď slnce zdvihne svú hlavičku,
akú pred tisíc tam rokmi spievali.“

Šťastlivá matka, čo syna porodí,
ktorý tie kraje z kliatby vyslobodí! —

Slniečko vyšlo, slniečko zachádza,
deň za dňom beží ako okamženia:
Ale nik kraj ten z kliatby nevyvádza,
nespieva pieseň nik vyslobodenia.
Váh ustavične bôlným šumom hučí,
zrána nezaspí, nestíchne zvečera,
on sa v svém šumu nikdy nezamlčí,
len keď v cudzine ďaleko umiera.

Lež spev ten, k jeho najväčšej bolesti,
nechce tým krajom spasenia priniesti —
Ale už vstali i mnohí mužovia,
bystrí šuhajci i vážni starcovia,
každý chce spevom zrútiť kliatby jarmo —
oni spievajú — ale všetko darmo.

Jeden zavčasu zdvihol svojich hlasov,
do rána zhynul, spevy sa stratili,
tamten zas zaspal i ráno prepásol,
a sny mu oči naveky prikryli,
tamten zas spieval, ale jeho hlasy
nešumeli tak ako v dávne časy —
Nik viac nespieva — čas pomaly plynie,
a kraj zakliaty v svojej kliatbe hynie.
Aj, čo to za blesk, čo sem v noci kráča:
Aj, to sem ide človečia postava,
ona to okom svým vôkol otáča,
a odtiaľ žiara čarovná povstáva.
Zrak ten prenikne tajomstvá vekov
a piesne hlas ten, čo jej z prsú tiekol,
tak smutne šumí, tak smutne žaluje,
jak keď si vetrík po hroboch poduje.
Iste tá pieseň, iste tieto hlasy,
iste ten spevec tieto kraje spasí.

Noc ešte tmavá — pieseň spevca hučí,
ale zakliaty kraj len ticho mlčí —
Strach poznať možno už v spevcovom hlasu,
lebo sa nazdá, že prišiel zavčasu.
Čas ďalej beží — sila mu upadá —
a predsa spieva, až len pokiaľ vláda.

A vtom spoza hôr slnce sa vytiahlo,
svým okom vážnym na spevca pohliadlo,
potom nad krajom vážne si zastalo
a naň sa dlho a dlho dívalo.

Spevec zatrúbil — slnce zablyštalo,
na krajne praskli okovy zakliatia,
všetko zas z hrobu k životu povstalo,
objímajú sa dávno mŕtvi bratia.

Všetko sa hrnie k divnému spevcovi,
Jak malé dietky k dobrému otcovi —
A zo všetkých strán vo šumiacom plesu
hlasy vďačnosti sa k otcovi nesú:

„Vďaka ti, otče, žes’ pieseň zaspieval
jak víchor silnú, ako vetrík hravú,
žes’ nás v zakliatí svojou láskou zhrieval,
žes’ nám ukázal k žitiu cestu pravú.
Však nechceš striebro, nechceš ani zlato,
nechže ti pán boh sám odplatí za to,
nech ti z nás, tvojich dietok, potešenia
dožiť a potom dá večné spasenia.“

Kto zráta naše túžby, slzy, žiale,
čo sa každý deň z duše našej lejú?
Čo hoc chcú z hrobu vyvolať nádeju,
predsa sťa tôňa hynú neustále:
a slza naša, čo po tvári steká,
nepohne srdce zemského človeka.

Obzri sa vôkol na zem tú širokú,
kde sa Slováka žiaľ smutný ozýva,
a slza v tvojom ukáže sa oku,
čo dobrých ľudí žaloby odkrýva,
ktorá, keď sa raz zo zrakov vyleje,
vykvitne na nej koruna nádeje.

Nie moje oko raz len pozeralo
na nášho kraja strápené doliny,
nie moje srdce raz len zaplakalo,
vidiac si mladosť tak hynúť bez viny —
vidiac, že trpí rodina úbohá,
akoby bola odvržencom boha.

A zrak môj mútny rád do neba hľadí
a ucho moje vždy dačo načúva,
či tichý vetrík dačo nevyzradí,
čo si po našich dolinách podúva,
či sa mi dáke nezjaví videnie,
čo by donieslo srdcu potešenie?

A duša moja zabudne v tom čase
na svet, na smútok, na plače, na žiale —
letí hneď hore a hneď dolu zase,
blúdiac v oblakoch kdesi neustále;
a myseľ moja celkom sa v nich stratí,
ach, azda nikdy sa sem viac nevráti!

Bože môj drahý! Pekne sa mi snilo,
ale ukrutné je tam zobudenie,
kde komu, čo ho božské svetlo krylo,
zemské ukáže zrazu sa videnie:
A prse bolesť a zármutok úži,
keď duša voždy len po nebi túži.

Poznal ďalekej som kraj budúcnosti,
v milom mi snení bežali hodiny,
ach, ale srdce vždy zas rozžalostí
bieda a žiale úbohej rodiny;
kto sa zná baviť v ďalekej večnosti,
ten zná pocítiť i bôle žalosti.

Pán boh je s nami i v našej chudobe —
vo mene božom nám prežívať treba,
tak oživneme zas pri vlastnom hrobe:
i nám nezavrel bránu boh do neba,
i nám sa žiare na nebi zasmejú
a vzbudia z hrobu zapadlú nádeju.

Šuhajku na koníku,
čo tak hlavu kloníš?
Či za bratom, kamarátom
slzy z oka roníš?

Či za matkou, či za sestrou
tvoje oko plače? —
Hore hlavu, veď veselo
pod tebou kôň skáče.

Hore oko vznes vysoko
ponad krajinami,
lietaj smelo a veselo
po svete s vetrami.

Ľahko hrdo pozerať,
keď srdce netúži,
ľahko skákať veselo,
keď žiaľ prsia neúži.

Ach, on ide, viac nepríde
v svoje rodné kraje,
on do sveta preč ulieta,
osudu si laje.

Čože on má v dome svojom
darmo zavzdychávať?
Nemá ho tam nikto ľúbiť
a s ním sa zabávať.

Šuhajíčku, ber šabličku,
čo máš doma čakať?
Však za tebou ver’ nebude
milá vzdychať, plakať.

Šuhaj išiel, viac neprišiel,
vybral sa do sveta,
kdeže jeho mladučkého
myseľ teraz lieta?

Lieta ona tam ku milej,
čo ľúbi druhého…
a on zvesil hlávku svoju
na koňa čierneho.

A ten verný koník čierny
zná, čo pána bolí,
viac neskáče jak ináčej,
len ide po vôli.

Od východu oblak letí,
letí, letí nad horami,
a nad nimi divno svieti…
to sú Turci s Tatárami.

Od západu príval leje
a jak more keď sa smeje,
hučí dolu dolinami…
to sú Turci s Tatárami.

Od poludnia, od polnoci,
nad horami, lučinami
z celej sily, z celej moci
kričia Turci s Tatárami.

Šuhaj hore zdvihne oči,
šabľu z pošvy ťahá smele,
dookola ňou zatočí,
rúbe do hláv, do ocele.

Okom pozrie — Turek leží,
šabľou pohne — Tatár leží,
koňom zvrtne a už nemí
ležia desiati na zemi.

Rúbaj, rúbaj, šuhajíček,
hľaď smelými ty očami,
bo jak strela tvoj koníček,
šabľa jak hrom i s bleskami.

Nemôže viac pozerati,
očká strely vystrieľali,
nemôže už viac rúbati,
šabľu šable dolámali —

Na pustom poli strom stojí,
smutno stojí jak matička,
ktorá zarmucuje líčka,
že jej syna zabili
a myslí o ňom vo vážnom pokoji.

Ani vetierky nerušili
vážny pokoj, a neplakali,
podúvajúc medzi lístočkami,
preto lístočky dolu padali
a medzi sebou šeptali
smútok nad mládenca líčkami.

A pod stromom zabitý
leží mladec krvou postriekaný,
umĺkol cit v prsiach zabitého,
bo hlboké veľké jeho city,
ubehnúc zo srdca hlbokého,
išli hľadať v nebe svoje stany.

Zver sa nezblíži, vták sem nedoletí,
len zornice svetlo keď zasvieti
a keď noci krídla zem obvinú,
belavé hmly sa k nemu privinú,
odejú ho v svoje ľahké šaty
a smútia nad ním, pokoj všade svätý.

Jak dobre ti, zabitý šuhaju!
Márne túžby už s tebou nehrajú,
sám so sebou viac nemáš starosti,
neznáš biedy a neznáš milosti,
spíš ticho a nemáš sny o svete.

Vetry divé, vetry, kde idete?
Ideme pre nášho brata,
čo ta s nami poletí,
kde je ríš pokoja svätá,
kde nieto zlých túžob sietí.

I prišli vetry, jeho líca pobozkali,
jeho prach pozbierali,
so sebou ich pobrali —
a do všetkých štyroch uhlov sveta
rozhádzali.

i všehomíra zvučanie
i polnočných vetrov strely
v tebe zhasli — onemeli.
A teraz tak pusto v tebe
jak na hroboch po pohrebe.

I tvoje vďaky, i tvoje reči,
i tvej postavy útly vzrost,
tvoje usmiatie, čo ti tak svedčí,
budí v duši tajnú milosť;
a keď blesk jejich nebeských očí
vôkol dokola živo zatočí,
kloní pred ňou sa každý tvor:
Keď nechceš zhynúť od márnej túhy,
uteč, skry medzi tvojimi sa druhy,
nehľaď na ňu, oči zatvor.

I sveta toho deje krvavé,
i výbuchy vášní ihravé,
i všetky hromy, všetky paromy,
i všetky kvety krásne i milé
jeden okamžik zmetie i zlomí:
Ale milosti city pravdivé
ani boh nikdy nezhromí.

Kýms’ mladý, lietaj v milosti kraje,
iď, kde ti kvitnú ľúbosti raje,
lietaj a zháňaj sa po kochaňú,
ľúb srdce, ktoré i tebe praje,
ľúb vrúcne ho jak deň zoru rannú:
Keď sveta vášeň ti zlostne laje,
vyvýšenýs’ jak boh nad ňu.

Mlčíte dávno, piesne moje,
utíchli už vaše hlasy
a hoc i zmizli nepokoje,
čo rosili očí oboje,
mlčíte predsa, piesne moje
jak zaviate dávne časy.
Zmiznuli dávno staré boje
a vyschnuli už vaše zdroje,
a vy mlčíte, piesne moje,
jak zaviate dávne časy.

Je pokoj tichý v mojej duši,
zhynul mládenský v nej požiar;
jak keď ich vietor neporuší,
stromy čušia i háj čuší,
tak pokoj tichý v mojej duši,
pokoj javí srdce i tvár;
i keď zora moc nocí ruší,
i keď slnce svoj západ tuší,
je pokoj tichý v mojej duši,
zhynul mládenský v nej požiar.

Keď zhasne mladosť, milovania,
jakby odpadol z ruže kvet;
darmo je milé usmievania,
daromné krásy blyšťania:
Keď zhasne mladosť, milovania,
nepohne srdcom celý svet;
a duše mojej žalovania
bolestne svetmi zazvánia
keď zhasne mladosť, milovania,
jakby odpadol z ruže kvet.

Miluj, kým časy sú ľúbosti,
ty k ľúbosti si stvorená.
Božské sú tvoje nežnosti,
tys’ obraz rajskej mladostí,
miluj, kým časy sú ľúbosti,
kým duša tvá nezlomená:
I boh hľadá v svojej výsosti
jedinú radosť len v milosti,
miluj, kým časy sú k ľúbosti,
ty k ľúbosti si stvorená.

Ľúb dni mladosti, braček mladý!
Ona kvetom je života.
I keď ducha zbieraš poklady,
i keď priateľstva hľadáš vnady,
ľúb dni mladosti, braček mladý,
abys’ nezostal sirota.
Stavaj ľúbosti chrámy, hrady,
kým srdce nezná mrazov chlady.
Ľúb dni mladosti, braček mladý!
Ona kvetom je života.

Ty si ako kvietočko
milé v svojej kráse,
a keď na teba pozriem,
duša sa mi trasie.

Prichádza mi ruky ti
na hlavu položiť
modliac sa, by ti boh dal
v nežnosti, kráse žiť.

Vejú vetry od západu, vejú od východu,
či ti nesú, Slovač moja, štastie, či nehodu?

Čoby niesli šťastie moje, o tom ani snívať:
Zvykla som sa od nečasov na nehodu dívať.

Neboj sa ty, Slovač moja, to tak byť nemôže;
príde junák ocelistý, ten ti odpomôže!

Prišiel junák ocelistý, povedal Slovači:
Jeden človek od nehody ťa zbaviť postačí;

a keď tak chceš, Slovač moja, tu sú prsia moje,
nech strieľajú do nich, ak chcú, tisíc nehôd broje,

nech strieľajú, nech burcujú, čo mňa tam do toho,
prsia moje ocelisté, tak vydržia mnoho.

I strieľali do pŕs jeho slovanské nehody,
No čo? Stojí vždy pevne syn slovenskej slobody.

A tých nehôd našich tisíc iste sa pominie,
ale sláva Hurbanova nikdy nezahynie.

Keď sa pozdvihneš z tvojej stolice,
vznáša sa tvoja postava:
Každého z nás sa vyjasní líce,
a ticho všade nastáva.

Na tvoju naše oko postavu
sa čudne-divne zahľadí:
I vidí v nej len tú svoju slávu,
o ktorej snilo od mladi.

Uteš sa na nej a len sa dívaj
na ňu i ty, oko moje,
a vzhľade tomto večne zabývaj
na života môjho boje.

A keď sa ozve zvon tvojho hlasu,
to ucho čudne očúva:
Či v ňom nádeja lepšieho času
pre Slovač našu zadúva.

I počuje v ňom čarovné zvuky
slov plných svätého zápalu:
že musia prestať nás všetkých muky,
že je koniec nášho žiaľu.

Počúvaj naňho, ty duša moja,
ty duša moja snijúca:
Hlas ten rezký sa nebojí boja,
keď príde borba horúca.

Šťastlivý človek, čo ťa uvidel
i počul tvoj podivný hlas:
Bo v ňom i ten, čo nás nenávidel,
slyší, že ti Slovenstva čas.

Šťastliví ale, k komu sklonilo
sa tvoje vehlasné čelo:
Bo v jeho prsiach srdce zvonilo,
keď tvoje k nemu zaznelo.

Tak keď naveky moja zrenica
sa posledný raz zatvorí:
Bozk tvoj vtisnutý na moje líca
i potom ešte zahorí.

Pán môj povedal: „Choď, odkiaľs’ prišiel,
už viac teba netreba mi.“
Brat môj povedal: „Príď ty len ku mne,
buď u mňa medzi svojimi.

Ja ťa nachovám, čo mám, to ti dám,
dám ti i skromnú izbenku,
a viac nežiadaj, bo sám viac nemám,
skloň u mňa svoju hlavenku.

Izbenka tvoja, brat môj srdečný,
pre mňa teraz chrámom mi je:
Duch brata tvojho nepokorený
v nej zakvitne a ožije.

V nej sa obrázky mi dávno milé
pred očima prestierajú,
keď na ne pozriem, city čudesné
v prsiach mojich vyludzujú.

Tam sú priatelia, tam bohatieri
hrdinskí slovanských svetov;
tam zas umenie, tam poézia
chodia ku mne do záletov.

A miláčkovia zas duše mojej
Štúr, Hurban, Moyses, Strossmayer
hľadia nad stolkom písacím mojím
na mňa i na nás všetkých smer.

Postavy milé, postavy vážne
držia nad nami prísny súd,
prsty kývajúc, na mňa volajú:
Brat náš, ty na nás nezabuď!

Beda každému, ktorých odsúdia
dakdy podobní duchovia!
Beda, keď oni nad hlavou mojou
dač podobného vyslovia.

Biskup Strossmayer, ty chlúba naša!
Poď sem, však s’ ty i biskup náš!
Daj požehnanie ako Rajačič,
bo ty nad nami vládu máš.

Ale najmenší v rade obrázkov
pod Strossmayerom Kristus je;
hrajúc si s krížom v chlapeckom veku
o svetoch budúcich snije.

Najmenší v rade mojich obrázkov,
ale najprvší v srdci mi,
vzlieta najbližší nad hlavou mojou
i bdie nad dychmi mojimi.

Žehnaj, o žehnaj, Ježiši Kriste,
i mňa, i naše náreky:
My ťa velebiť, vzývať budeme
vo všetkom vždy až naveky.“

Keď na nás ty voláš,
tu synov svojich máš,
vlasť naša!
Slovensko, sláva ti!
Žiaľ tvoj sa ukráti,
keď hlas tvoj u brata
sa roznáša.

Tam, kde Tatier bralo
záštity nedalo,
boh ťa chráni:
Jak skaly stojíme,
striel sa nebojíme
a v boji veríme
na zdar zbrani.

Voľnosť na vše časy!
Tak sa naše hlasy
ozývajú:
Voľný kto umrieť zná,
bôľ smrti nepozná,
keď čas nastúpiť má
podstúpiť ju.

No kde zas po boji
velebný pristrojí
nám pokoj chrám:
Tam neznáme boja,
len žertvy pokoja,
čo boľasti hoja
vlasti i nám.

Snehy zakryli hory Karpatov,
zakryli celé doliny;
oj, ty neborák, nie ti je možno
prejsť z dediny do dediny.
A keď bys’ prešiel, čo ti je z toho?
Priateľ ťa vďačne uhostí;
ale ty cítiš, že si nie doma,
že to len dary ľúbosti.

Slovensko moje! Ako tie hory,
také si i ty bývalo;
okrem priateľov v chudobných chyžkách
nikdes’ útulky nemalo.
A kdes’ ho malo u tých priateľov
roztratených, rozptýlených:
Pýtalo si sa, čože tam robia
bratia, v krajoch oddialených?

Čo by robili?! Každý si praje
byť aspoň pomedzi nami — —
„Ale kde spolu zísť sa môžete?“
Hučí vietor dolinami.
„Niet kúska zeme na tomto svete,
pre vás čo by bol určený;
broďte len ďalej jeden k druhému
sneh v cestu vám nakopený.“

„Ej, nieže, nie tak, bratku vetríčku! —“
Zavolá silne Svät-Martin —
„Ako si ty mocný, tak je pevný
v svojej vôli Slovenska syn.
Ty nesmieš viacej s tvojimi snehmi
nás od seba rozlučovať,
tu je kus zeme, na ktorej možno
brat brata voľne milovať.

Kus tejto zeme je prvý úrek
nášho celého národa,
nech si ho vezme, my mu ho dáme,
bo to všetkých nás je zhoda.
Nech si putujú z diaľky i zblíza
semká Slovenska synovia,
nech sa tu ich city starodávne
plamenným ohňom obnovia.

Nech si povedia, ako i teraz
v ich srdciach býva Sláva-mať,
ako i živly im nepriateľské
nemôžu ich mysle zdolať.“
Takto Svät-Martin — vetry stíchli,
snehy prestali chumeliť,
a roztratené predtým Slovensko
začalo znovu čerstvo žiť.

Má už kus zeme, má už prístrešie,
kde môže objať brat brata,
kde sa zaskvieva slnečným leskom
pobratimstva žiara zlatá.
A na deň tento, kde tu prejíma
majetok svoj národ celý,
prichádzame my zo Svät-Martina
vzdať bohu vďak za to vrelý.

A žeby pamäť večnou zostala
doby tejto roztomilej,
sadíme drevo mladuškej lipy,
venci Sloveniek obvilej.
Rasťže, rasť, lipka, na dlhé roky
rozvíjaj korunu svoju,
rozliehaj sa lístím, milou vôňou,
daj potravu včeličiek roju.

Včeliek rojov na našom Slovensku,
včeliek rojov medonosných,
nezabuď na nás, čo ťa sadili
v nádejách sladkomilostných.
Lipka mladušká! O pár sto rokov,
keď nás už viacej nebude,
nechže i o nás šum tvojho lísťa
dač si dobrého zahude.

Nechže slniečko zasvieti už raz
i nad hlavami našimi,
nedopusť, žeby viac ľady mohli
lúčiť nás chladmi svojimi.
Požehnaj, Pane, tejto záhrade,
žehnaj domu i národu,
požehnaj našu milú Maticu,
daj ľudu mier a — slobodu!

Ach, keby došiel môj milý,
prišiel on dávno, môj známy!
Zbozkávala by mu líca,
hoc vlčou krvou kypiace.
Uchytila by mu ruku,
hoc i hadmi obtočenú.
Keby mali vetry rozum,
znal hovoriť vetrík jari,
povesť nosil a donášal,
chýr by niesol a doniesol
dvojím ľuďom, čo sa ľúbia.
Nežiadam ja rozkoš kniežat,
nebažím po kňazských hodoch,
ja nedám za ne milého,
v lete čo som ho získala,
v zime si ho pokorila.

Hľadala som okom,
hľadala po svete;
nikde šťastia nieto;
kde sa ono pletie?

Plakať vidím brezu,
dub starý sa žiali;
zrúbu vás, odvezú,
človek zotne, spáli.

Trávka mi hovorí,
že ju zviera depce,
a že ju zem vpíja,
voda mi zas šepce.

Vtáča mi povedá,
že ho jastrab honí,
ryčia volov stáda,
erdžia čriedy koní.

Obláčok, dobre ti
tam v blízkosti neba?
No slzy máš v oku,
hrom hádžeš zo seba.

Pýtam sa ľudí, či
im ide po vôli?
Každého dač tlačí,
každého dač bolí.

Hľadala som okom,
hľadala po svete;
nikde šťastia nieto;
kde sa ono pletie?

Víno pije Dojčín Petor, varadínsky bán;
prepil tristo on dukátov za jediný deň,
k tomu ešte vranka koňa, zlatý budzogáň;
pokarhal ho kráľ Matiáš, krajiny to pán:
„Boh ťa ubil, Petor Dojčín, varadínsky bán!
Mohols’ prepiť tie dukáty za jediný deň,
ale načo vranka koňa, zlatý budzogáň?“
No hovorí Dojčín Petor, varadínsky bán:
„Nekarhaj ma, kráľ Matiáš, našej krajny pán;
kebys’ ty bol v krčme býval, v ktorej pil som ja,
i bols’ ľúbil krčmárôčku, ktorú ľúbim ja,
bol bys’ prepil Pešť, mesto i zámok Budín sám.“

Keď moje oko svetlom neblysne,
keď v hlave stíchnu marenia
a sen na zimných ústach vytisne
pečať večného mlčania,
vtedy sa, milá, priblíž spokojne
si pozrieť telo bez duši,
smutné ostatky po žitia vojne,
ktoré čas v krátku poruší.

Nechcem, bys’ čierno prišla odená,
sukne priniesla zloveštie,
tá, čo za žitia bola ľúbená,
po smrti bude ňou ešte;
preč slzy bolesti i mäkké žiale,
čo ľahkoverný ľud mámäl
nech srdce, ktoré ľúbilo stále,
tvoj cit žalostný neláma.

Mnou hýbe čistá viera nebeská
a duch môj kotvu netratí;
ver’ ty postava cudná, anjelská,
že rozkoš mi smrť odplatí!
Tam šťastie stálym, ľúbosť vzájomnou,
tam večné je srdca bitie,
a ty bys’ mala plakať nado mnou,
že som zvodné skončil žitie?

Tu som ťa ľúbil srdca návalom,
horel som slnca ohňami,
no nemohol som s takým zápalom,
čo tam bude medzi nami.
Tu predsudky, lós a nepriatelia
s ľúbosťou biedne frajmäčia.
A čímže zeme krehký žitelia
sa pred tým zastať postačia?

Neraz som musel vidieť s bolesťou,
že som žiarlivý, bezsilný;
neraz pochybou som zlopovestnou
hádzaval hrot neomylný.
I mňa zvádzala tvárka ohľadov,
nestálosť ma popíchala,
neraz zápasil som tiež so zradou,
čo hrob našej láske stlala.

Vždy vyšej a viac hore vzletujúc,
okovy z duše rozpieram,
a ty bys’ mala plakať žalujúc,
keď ja slzy z očí zotieram?
Keď ja, odhodiac kompas, tuláča,
som šiel v večnosti krajiny,
tá, čo ma ľúbi, nech nerozpáča,
že ’m stratil zemské hodiny.

Zdieľaj ty so mnou, jak predtým v žití,
i teraz moje radosti;
keď slnce jari pri novom bytí
zem mája kvietky uhostí:
Vezmi do tvojej lutnu ručičky
i vyjď na vonné koberce,
i v známych tónoch ľúbej pesničky
zaspievaj mi, tvoje srdce.

Bledý mesiačik vyzrie z oblaku
i sladko teba rozjarí,
tvojemu svetlom podobný oku
a bledosťou tvojej tvári.
Spievajúc pozrieš ku hviezdok ríši
s nábožného citu vôňou,
a čo ťa vtedy prejme, utíši,
to bude milenca tôňou.

Verte mi, nikdy
nechodia bohovia,
nikdy sami.
Keď mi veselý Bakchus na um zíde
hneď k nemu čerstvý chlapec Amor príde,
Phöbus ligotný tiež zjaví sa mi.
Blíži sa, prichádza
nebeských synov zbor,
bohmi sa naplní
môj pozemský pitvor.
Jak zemerodý
Ja — vás neba deti —
mám uhostiť?
Bo čože smrteľný ja vám môžem dať?
Poďte radšej vy mňa hor’ k olympu vziať! —
Pozvoľte mi s vami večne žiť!
Rozkoš tú znajú len
Jupitera stany;
dajte mi naplniť
tiež nektáru džbány!
Daj, nebe, pohár!
Nalievaj pevcovi
len diaľ a diaľ!
I poros mu oči nebeským mokom,
by zlopovestný Styx neuzrel okom
i sa za rovného nám bohom mal.
Pení sa a perlí
nektáru mok čistý,
v prsiach to utíchne,
oko sa rozblyští.

Bolo to v hlbokom polnočnom čase,
kde som pozerával na tváre vaše,
vy moje deti, a krížom som vás žehnával,
aby vám vždy požehnania dával
prstom svojím všemohúci Boh.

Bolo mi dobre, tak sladko na duši,
že váš detský pokoj nič, nič neruší,
že vaša duša je dobrá a čistá
i že nepríde žitia doba hmlistá
na vás, vy bezstarostné deti.

Teraz prichádzame zas — všade tma hustá,
niet v izbe žitia viac; posteľ je pustá;
lampy pred obrazom už zahasol svet…
Mne je clivo tak… mojich malých už niet!
A srdcu tak bôľno, tak ľúto.

Ó deti, v hlboký polonočný čas
modlite sa zaň, čo modlil sa za vás!
Zaň, čo vás vždy v noci krížom žehnával,
aby mu tiež vždy požehnania dával
prstom svojim všemohúci boh.

Vyšvihol sa sokol z hniezda malinkého,
preletel kraj poľa, poľa korzického.
Úzka mu Korzika, malé mu Francúzsko,
vo veľkom Nemecku, v celom svete úzko.
Duch jeho si teraz lietal slobodnejšie,
odpor ten prerážal a lietal bystrejšie.
On celý svet schytil, všetkým rozkazoval,
telo aj ducha, telom — duchom panoval.
On hory prelomil z granitu tvrdého,
všetko sa korilo, len Boh bol pán jeho.
Nik ho na tom svete, silou nezvíťazil,
ale mocou Božou osud ho porazil.
Zahnal ho ďaleko, do mora na skaly,
osudy mu silu z rúk jeho vyrvali.
Už k nebu naspak2 letí duch, to bol ON,
to génius sveta, to bol Napoleon.

Slobodou si lietal nad zemou a pres vodu,
a tak duch slobodný, ten mu dal slobodu.
A ako čarovník3 švihol malým prútom,
lež osudu podľahol tiež v boji krutom.

Zleteli havrany zvysoka nad nami.
Ach, Bože, Prebože, čo to bude s nami?
Dunaj sa ježí, o skalu sa durká,2
na slovenskom kraji zasadla si búrka.
Na Kriváni sedí, blesky rozposiela,
uťala by rada orlíkove kriela.
Lež orlík si nedá, k nebu vyletuje
a na Tatrách svojich po svojsky panuje.

Na nebi sa modrom búrka priťahuje,
hromy už rachotia, popri vrchoch cvendžia.
Večne mladá dievka k moru sa schyľuje,2
more sa búri — v devu hromy zrinčia,
svet zaspal — k spánku sa chýli večnému.
Naveky ľahol? Či sa viacej nezotaví?
Hoj, daj pokoj v smrti zamdlenému,
pyramídy sebe viacej nepostaví!
Hrdinovia mladí, čože nevstávate,
čiže ozaj starým zomdlieť zanaháte?
Čierna zem, otvor sa, Homéra3 vypusti!
Načo? Tento svet pre Reka4 už je pustý.
Čierna zem, otvor sa, puknite sa skaly,
nechže žijú zase, čo s Achillom5 stáli.
Ležte, mladí, ležte, sna vám doprajeme,
i my sa dvíhame, aspoň sa len chceme.
Cíť, jak je parno — hromy sa zas zbližujú,
akú že Slovákom novinu zadujú?
Celý sa kraj trasie, všetok ľud beduje,
bo ho havran čierny strašne potlačuje.
Oblak sa rozletí — kraj je bleskom zliaty,
orol sa objaví, Slovákov vták zlatý.
Pod nebom si lieta, v vetroch kolembáva,
celý svet sa bojí, s ním si zaihráva;
nad priepasťou letí, v kolesách sa krúti,
havrana uchytí, v priepasti ho zrúti.
Nad búrkou sa vznáša, na tú hračku díva
a slovenským deťom požehnanie kýva.
Čože nevstávate, Rekov hrdinovia,
vy ducha Božieho prvší nástrojovia?
Čiže pesničky hrdinské už stoja?
Či mužov nemajú, či sa vravieť boja?
Nebojím sa toho — čo by sme sa báli,
ale sme my už byť cennými prestali.
Prišli šuhajci, piesne zaspievali,
naše svojím duchom znovu zas obliali.
Hoj, budú pyramídy, dievka sa vzbudzuje!
Budú Homérovia — slnko sa zdvihuje.

Beda je na nebi, beda s hviezdičkami,
kto zná, dokiaľ budú za tými chmárami?
Zakiaľ slovo večné bez konca nestane,
potom búrka divá naveky prestane.
Na doline stoja domy maľované,
na vrchoch sú zámky, hrady porúcané,
po nich sova letí, v nich ona húkava,
v nich duch ľudský zhynul, v nich on viac nestáva,
po nich vetry skučia, žiale povievajú,
či v nich slovo večné ľudia nachádzajú?
Vrchy si tam stoja jak obrovia dáki,
po nich cesta ide, sem tam haky baky.
Na ceste tej stojí velikánska skala,
na tej ceste večne, večne si tam stojí,
z nej sa slovo večné nikdy nevyrojí!
Pod vrchy dolina, v doline záhradka,
v záhradke rozmajrín, sadí ho Anička.
Krásna ako ruža, švárna je dievčina,
lenže je v doline tá smutná novina,
že Hanka nevraví, nehýbe, nečuje.
Ktože z obrazu slovo večné vykuje?
V doline dve skaly, vetry zavievajú,
na tých skalách struny hlasne pohrávajú.
Keď tóny vydajú, k nebu hneď zdvihujú,
hneď boľasť náramnú, radosť hneď vzbudzujú.
City vzbúrené, jak more spenené,
hneď pobúria, hneď im dajú potešenie.
Keď vetrík prestáva, oni tiež stichujú,
z nich len vetry tóny a hlasy vydujú.
Už búrka divá nad krajnou2 prestáva
a spevec veliký ze hrobu už vstáva.
Brieždi sa deň — svetlo veští príchod jeho,
príchod pevca veľký — pevca národnieho.
Od mora do mora, pustá je krajina,
skalami, rumami plná je dolina,
mŕtvo je všade — ducha niet živého.
Nič sa nehýbe? Či vidíš dakoho?
Nebo sa otvorí, hviezda sa ligoce,
po vode tichej plavec veslom šplechoce.
Zastane — vietor sa zdvihne, po krajne zavieva.
„Všetko je živé,“ veselo zaspieva.
„Všetko sa dvíha, všetko obživuje,
všetko je živé, veselo poskakuje.“
Pevec sa dvíha — zase zapadajú,
pieseň je večná, večne ju hľadajú.
Cez tóny vietor smutne zašumieva
a pieseň veselo pevec si zaspieva,
zaspieva, zastane, zbudí umretého,
dá mu život nový — spraví ho živého.
On bár aj spadne, znovu zase vstane,
pieseň je večná — nikdy neprestane.
Boh je večné slovo, naveky prebýva,
pieseň večne stojí, večne sa ozýva.

Pod nebom skrivánček2 smutne si zaspieva,
na zemi cez lipy vetrík si zavieva.
Pod lipou je šuhaj, smutno sa obzerá,
smutno sa obzerá — nebo okom merá.
Družičku mu milú ježibaby vzali,
krajine mu celej strigy počarali.
Mesto porúcané, krajna spustošená.
Či to má vždy tak byť? Či nebude zmena?
Nebo sa černá, vietor sa zdvihuje,
povetrie až fundží,3 Tátoša zvestuje.
Tátoša4 povetrie na krielach donieslo,
radiť je tu — zlý je — dobré jeho heslo.
Podoby zhrbenej koník ufúľaný
od zlých proti zlým bojovať je poslaný.
Veľká sila tela, mocné slovo jeho,
vietor — život tátoša životvorného.
Zem jeho nechcela, od seba strčila,
na nej sila jeho celá sa stratila.
Lež keď sa vychytiac pod nebom si lieta,
tam je jeho ríša, tam moc jeho sveta.
Tuje prikovaný k rozkazom druhého,
tam moc tela mizne, moc je ducha jeho.
„Vetríček, nefúkaj“ — pomaly prestáva.
„Čože ťa tak, knieža, v žiali kolembáva?
Čo ti krajna pustá, celá spustošená?
Kde ti dievča milé, kde je odnesená?
Na volanie sem k tebe som pricválal,
tebe ja pomôžem, otcom som slúžieval.
Sadni hor’ na mňa! My stadiaľ letíme,
kde len v tele žijúc túžobne hľadíme.
My ta poletíme, skadiaľ sa Pán díva,
kde je sláva mŕtvych, niet tam búrka divá.
Sadniže na mňa! My sa vychytíme
v kraje neznáme, za nimiž túžime,
my ta poletíme, tam nás privítajú,
teba tam dávno, Slováka, čakajú.
Sadniže hore! Zborme tmy zaspania,
vycitujme časy, časy zmŕtvychvstania.“
Orkány ryčia, Tátoš sa schytuje,
zdvihnutie ducha krajanom zvestuje.
Na ňom knieža sedí, voľne posedáva,
duch jeho s myšlienkou ľahko poihráva,
že búrky prestanú, že slnka pribude —
že tak, ako bolo, na veky nebude.
Leteli, leteli ponad zem vysoko,
vyššie ako zraky, ako ide oko.
„Tu sme pri medenej hore,“ Tátoš vraví,
„daj sem ostrý plameň, daj oheň pichľavý.“
Zhltne — vietor findží a Tátoš uteká,
ako si neletí ani najtukšia5 rieka.
Slnko už naprostred oblohy si stojí
a Tátoš zase na zem pustiť sa strojí.
Zhltne zas ohňa pri striebornej hore
a zas letí k nebu, ku hviezdičkám hore.
Už len žiar červená na nebi ostala,
už na zem čierna jak havran noc padala,
keď cieľa dôjduc na lúke zostali —
na lúke kvetnatej spolu nocovali.
Už sa brieždi deň — tu drak ľúty fičí,
zďaleka na kráľa ohyzd takto kričí:
„Ja som pán a boh, nad mňa niet druhého,
ja mám svoje — neznám práva národného.
Čo ja chcem, to musí na svete sa stať a byť,
čo chcem, to musí mrieť — a mne sa podrobiť.
Ja som ja a moje ja nech v svete panuje,
len ľudí sa bojí a s Bohom bojuje.
Ja som skazil deti národa tvojeho,
ja chcem kaziť reč a ducha národného!“
Ďalej nevydrží, ďalej reč nečuje,
už s telom, s duchom duch muža bojuje.
Suroví duchovia surovo sa bránia,
duch víťazí, slávi zmŕtvychvstania.
Chvála Bohu Hospodinu, Bohu chvála —
a králik len na Tátoši ďalej cvála.
„Poddajte sa duchu môjmu slobodnému,“
volá víťaz svetom, hlási širokému.
„Ja som slobodný slobodnej prírody syn,
môj je, môj veľký, slávny, víťazný čin!
Za mnou sa, za mnou, verný slávy syn,
tvoj bude, tvoj tiež velikoslávny čin!
Kto sa nepoddáva, moc ducha ho stroskoce.“
Tátoš smelý, chytrý veselo rehoce.
Tak od mora k moru spolu si jazdili,
kde odpory našli, tam si víťazili —
odpor bol tuhý, ale tuhšia sila.
Bratia! Zmŕtvychvstania hodina už bila.

Vyleteli orly, k slnku poletujú,
slnka už ostatné blesky sa stracujú.
Orly si len letia a keď ho dostihli,
v náruč sa svetlu večnému uvrhli.
Ta by aj ja letel, ta ma duch môj ťahá,
telo tu ostáva, myšlienka tam siaha.
Keď by ja mal kriela jak orol tatranský,
tu by ja preletel ten svet náš slovanský.
Keď slnko zapadá, krajina by ležala,
k tichému spánku ticho by sa brala.
Príroda spí — a duch? Či ten zaspáva,
či je ticho, či sa ľuďom zjavuváva?
Spáčov tých zobudí pravica trasením.
Vstaňte, ozvala by sa krajina volaním.
Keď by ich zobudil, keď by sa dvíhali,
už by moje kriela za slnkom lietali.
Už slnko zapadá, po mori sa húpa,
žiare si ochladiť, v studenom sa kúpa;
svetlo sa rozlialo po mora hladine,
od kraja do kraja po tej pustatine.
Ta sa ja vrhnem, tam sa my poznáme,
tam si na priateľstvo ručičky podáme.
Keď by sa nevrhol, slnko ďalej beží,
ono inde svieti, more pusté leží.
Odtiaľ bych zaletel pod nebo vysoké,
pod nebo tajomné, okrúhle, široké.
S nebom si priateľstvo večné založíme,
tam duchovia naši, bár sa mi stratíme!
Z neba by sa pustil na zem maľovanú,
tu by ja vyhľadal prírodu neznanú.
V prírode objal priateľa strateného,
priateľa večného, druha príbuzného.
Po poznaní sveta k Bohu by zaletel,
život by ja svätý Bohovi zasvätel.
Pred Tvorcom by sklonil pokorne koleno,
tam by ho ja prosil za slávske plemeno.
K nemu by sa modlil, na zem sa zas spustil,
tu by ja Slovanom, Slovákom mojim žil.

Holubička cez hájiček letela,
po hájičku smutne hrkútala,
aké meno má jej pieseň, nevedela.
Aké meno — za tým nariekala.
Neplač, neplač, holubička sivá,
veď ti duch tvoj meno sám vytvorí,
buď len cieľu verná a ohnivá —
k hlasu tvojmu srdce sa otvorí.
Čo nám je po mene dákeho,
keď len ducha máme národného,
ducha pre obeť hotového —
za národ mrúceho, zaň živého.

Leteli tri húsky
popod oblakami,
leteli nad vodou,
vrchom a horami.
Leteli vysoko,
že ich nevideli,
keď na zburácané
zámky si zleteli.
Nad zámkom zostali,
pieseň načúvali,
ktorou zrúcaninmi
žiale previevali.

Rozvaliny ležia, vietor v nich zavieva.
Anička peknunká pieseň si zaspieva:
„Čiže som úbohá,
keď nemám mamičky,
nemám otca, brata,
ani tej sestričky.
Všetko uletelo,
viac sa nenavráti,
ach, ako sa ľahko
mladosť ľudská tratí!
Kde mi je mamička
v zemi zakopaná?
Či som na tom svete
smutná, ubiednená!
Pesnička mi hasne
jak hviezda nebeská,
čiže dobre ľuďom,
nevedia, čo láska!
Vodička tichunká,
zober vlnky svoje,
zober v jeden potok,
vezmi telo moje.“

Ružičku trhala a slzy ronila,
pekne sa modlila, do vody hodila.
Hviezda sa na nebi s mesiacom ligoce
a vo vode čistej dievčina šplechoce.
Vodička uteká, dievčinu odnáša,
už si ty, pesnička, nie viac pieseň naša.
Vodička sa dvíha, dievčinu necháva,
už sa ti, pesnička, nocľahu dostáva.
Nemala si domček, kde bys’ hlavu skloniť,
nemala si zvonček, s kým na pokoj zvoniť.
Dievčina umrela — nemáš zas ničoho,
ale si ty poklad národa veľkého.
Nespieva ťa zlotár,2 bo Slovan načúva,
keď cez tóny tvoje vetríček podúva.
Nič nie je milšieho, ako keď sa duch do tých zaberie krajov, kde sa ako malý už hrával, ktoré ako za kolísku myšlienok považuje, kde a skrze ktoré bol k životu a k povedomiu seba samého privedený. Keď vravím, sa k nim od nich vzdialený zaberie, keď považuje, akých oni vídali mužov, ako oni ešte zahrúžení v hmlách ležia, ako by sa hnevali, že sú v zabudnutí, tu on musí básniť a básni.
Svedkovia vy starí môjho narodenia!
Čože vy smútite, na aké spomnenia?
Veď sa z vašich kopcov oblak nesťahuje,
hrom za hromom letí, blesk s bleskom križuje.
Čože tak sparno — čo tak pridusuje?
To nie dobrého — smútok to zvestuje!
Čože vy smútite? Bydlo Slávov dávne,
vy muža Božieho bytovisko3 slávne!
Vy ste ho videli, v lone svém chovali,
vy v ideály svetov, vy ste ho vznášali!
Vo vašich sa hájoch s duchami dovrával,
tam vznešenosť Božiu rodu spytovával.4
Z prsov jeho vrúcich tisol sa mocný hlas,
ktorému tie skaly mocný dali ohlas.
Vo vás on býval — vy ste v srdci jeho,
stojíte večne v duchu muža Božieho.
Vy ste mu pomník, vám stĺpy vystaví,
vás večné tajnosti svetu keď vyjaví.
On je váš, to veští aj hromov durkania,5
a on vám zaspieva pieseň zmŕtvychvstania.
A vy len smútite? Keď vás to nekojí,
čože váš smútok na svete zahojí?
Čiže ľútate časov slávnych doby,
burácate nad predkov slávnymi hroby?
Burácate nad mohylou, v ktorej hnijú
dávne rodu pamiatky — a neodhnijú
rozkazmi6 Pána v slávnom zmŕtvychvstaní,
zato blesk hádžete v tuhom vetrov vaní?
Keď pod duby staré kňažia chodievali,
keď na temene hory piesne zaspievali,
keď doly všetky ohlasy dávali
a vy hlavy vaše k zemi skloňovali,
keď kňažia dohrali, skaly ohlas dali
a vetry tichučko pieseň dohučali.
Keď štyri udreli, kňažia sa schodili,
ľud kľačal nábožný, k Bohu sa modlili.
Keď kraje tie kvitli, aj celá dolina,
keď to všetko žilo ak jedna rodina,
ak by sám Syn Boží na to sa bol díval,
keď tak pokoj tichý medzi ľudom býval.
Či tie časy by ste radi času z úst vyrvali?
Či by ste ich radi na zemi zas mávali?
Nemrašti sa, Rokoš,7 to nie sveta beh,
krátky, krátky, bár aj dlhý je sveta vek.
Tiché boli časy, búrky prehrmeli,
mnoho ste už, mnoho veľkého videli.
Všetko to nič, dožijete sa väčšieho
činu, nad všetky činy veľké slávnejšieho.
Rozpŕchli sa mraky veľké, väčšie letia,
víťazstvo už svoje s radosťami svätia,
ale zletí orol, mocnými krielami
poletí cez mraky slávskymi svetami.
Nebude to ticho — život sa zdvihuje,
život sa počal — a boj sa hotuje!

Kto zná kraje, kde vlnky Váhu šumného
v koryte rieky bystro preletujú,
kde činy slávne sú Matúša2 veľkého,
kde žili a k životu zas sa vzbudzujú.

Kde sú v dolinách duchovia skamenelí,
kde bárs začaraní, ešte predsa vstanú.
A keď vstanú, život príde znovunarodený,
prídu, život vzbudia jakby na vítanú.

Ale kto zná, kde? Kde sú oni zakliati,
v aké diery ako prášik zaviati,
kto to potvrdí, že oni nehlivejú,
ale sa k životu novému vzbudzujú?

Kto zná tie tajnosti? Kde sa pripravujú
a k vstaniu slávnemu kde sa pozdvihujú?
Kto zná, či sú preč a či večne mladí žijú,
kto zbadá tajnosti, ktoré duchov kryjú?

Sú divy tu i v nebi, ktoré nezbadá
ani duch najväčší, nikdy nevyhľadá,
ale len tušenia dáke o nich v sebe má,
a to v duchu — druhému z toho ver nedá.

Nedá? Isto nepotvrdí, ale tušenia
má! Cíti i ďalšie ľudské pokolenia.
Tušenie nespasí — nám len pravdu treba,
druhého nás chráň, Ty z vysokého neba!

Kde sú duchovia, poviem, kde sú zakliati,
v aké diery ako prášik zaviati:

Od vrchu dolina dnu sa rozťahuje,
dnu sa tiahne, ťahá, zastavuje.
Po doline voda beží, sa ozieva,
nad dolinou vietor fúka, previeva.
A v tom vetrov tichom, tuhom vaniu
spieva si dač’ pieseň k zmŕtvychvstaniu.
Nad dolinou vŕštek stojí — hlaď a pozri zas,
v dolinu tiež pozri, tam stoj začas.
V dolách sú skaly ako hroby duchov zakliatych,
ako práškov vetrom v priepasť zaviatych.
Hľaď zas, či to vraví, či to mámenia
a či to vetrov divých divné skučenia.
Tu nič nežije, skaly sa len mučia
a nad muky jejich besné vetry skučia.
Nežije to, ale žilo a sa hýbalo,
zakiaľ živé bolo, zakiaľ Boha malo.
To sú národy, to kniežatá slávne,
to ich pomníky, to ich hroby dávne.
To sú duchovia v povestiach zakliati,
ako prášik vetrom do jaskýň zaviati.
Tu mŕtvo, ale sochy hlbšie cítia,
bár žiadna meč v ruku nepýta.
Všetko načúva vetrov divému vaniu,
kedy zaspievajú pieseň k zmŕtvychvstaniu.
To mŕtve, ale skaliská razom ožijú,
keď zakliatia dlhé hodiny odbijú,
keď zosilnie najmladší kráľa najstaršieho,
keď sa zotaví syn národa svojeho;
keď on paloš3 zdrapí, ježibabu skazí,
keď sviecu tú veľkú zakliatia zahasí.
Tu sa zdvihne, kraje, tuhé vetrov vanie,
tu vstanú, pieseň spievajúc k zmŕtvychvstaniu.

Cez veky už čierne oblaky si stáli
nad Tatier večnými, slávnymi temami,2
pod oblakmi cez doly divé vetry viali,
viali a trhali rodu základami.

Hrom za hromom lietal, za bleskom blesk findžal3
rozrývajúc ňadrá syna najmladšieho,
niekdy sa ten ozval, s bôľom k nebu kričal:
„Vezmiže na milosť — dosť mňa trestaného!“

„Vezmiže na milosť“ — skaly ohlas dali,
potom zas hroznejšie len ticho nastalo
a v dierach, v priepastiach len vetry skučali,
lež ver’ to skučanie pomoci nedalo.

„Vezmiže na milosť“ — duchovia prosili:
„Tebou, Bohom večným, národ vyvolený!“
„Človek sa má zaprieť“ — tak slová hlásili
Boha večného — „by bol znovuzrodený!“

„Kto môj národ spasí, kôru nech roztrhne
dlhého zakliatia — večného to spania,
Nech sa besnému v odpor diablu vrhne,
potom nech zaspieva pieseň zmŕtvychvstania.

Čím je horšia zlota, bližšie tým spasenia!
Čím hustší oblak v Tatry blesky posielal,
tým bližší bol čas slávneho víťazenia,
tým silnej’4 sa mečom prorok opasúval.

Rok nový nastal — príroda sa rozvíja,
v plnom sa rozvití krásna ukázala,
keď sa duch zdvihoval, keď sa hore pýta,
keď sila a sila kôru rozpukala.

Ešte sa hustšie mrak čierny sťahuje,
ostatný raz silno tou zemou zatriasol,
keď sa potom slnko na nebi zjavuje,
prebudenie slávi tisíc slávskych hlasov!

Prebudenie slávi tuhé vetrov vanie
a zvestuje svetu slávne zmŕtvychvstanie!
Prebudenie slávi — k boju sa hotuje,
k boju sa hotuje, svety osvecuje.

Zahučali hory, zahučali lesy,
kdeže sa podeli lásky mojej časy.
Zašumel si vetrík po tichej borine,3
zahučal si potok po dlhej doline,
na okrúhlom nebi slnko vychádzalo,
v záhradke pri ruži dievča zaspievalo.
Dievča zaspievalo, jak si anjel spieva,
tak jej pieseň hučí, tak sa jej ozieva.
Zaspievalo pieseň, pieseň šuhajovi,
čo ju učil lásku k sebe a rodovi.4

Zahučali vetry, zlámali borinu,
zodvihol sa potok, povozil dolinu,
zahrmel si oblak, udrelo do stromu,
za kým že hučanie, zvonenie že komu?
Ako keď ružička vyschne na koreni,
tak Anička vyschla, dievčiny viac neni!
„Neni“ — takto smutný skaly ohlas dali
zamĺkli na veky, viac sa neozvali.
Z šuhajovej duše krásna hviezda spadla,
krásna hviezda spadla, láska mu uvädla.
S krásnou dievčinou lásku zakopali
a jeho na svete smutného nechali.
K dievčaťu mu lásku veru zakopali,
lenže im nádeje šuhaja zleteli,
vyleteli hore, kde si orol sadá,
kde myšlienky nové k vyleteniu hľadá —
ta si hor’ zasadli, dolu sa vrátili
a šuhaja láskou k rodu naplnili.
Láska zemská padla, v smrti ver zhynula
a láska nebeská to miesto nabula!5

Tatry dávnoveké, ľud môj, ťa chovajú,
národ vyvolený pred svetom skrývajú,
v lone ich svätom stal si sa, čo si,
a v ich tichu večnom zoznal, kto si.

Tu si sa zmocnil a tušiac dač veľkého
vyzískal si si mena prevelebného,
lenže si stál proti nebožskému
a už si bol svetu známy celému.

Hore sa, rodáci, nám už svitá zora
a slnce už vychádza spoza obzora.
Hore sa! Keď šum vetra zavieva,
k srdcu vám spevec pieseň zaspieva.

Zahučali hromy, vetry zašumeli
nad Tatier mocnými svätými temami,2
po slovenskom kraji chýry rozleteli,
že je Boh nad nami, Boh že nad Tatrami.

A či on nás nechcel a či my večnému,
čo večne panuje, Pánu sa rúhali?
On je priateľ ľudu, ale len dobrému,
on len tých opustí, čo jeho nahali!

Smutný to bol čas, keď sme sa ho odriekli
a večnej biede vo večnom túlaní
k tomu najhoršiemu sa boli utiekli,
neslobodní boli a dlho zakliati.

Keď sme ho nechceli, všetko zastenalo,
skaly sa pukali, hromy zahučali
a ľudí myšlienka, tušenie nechalo,
myšlienky, čo by boli útechy dali.

Ľud ten, indy3 mocný, pomaly sklesával,
len pieseň zostala, jeho potešenie — 
a čo všetko padlo, na tú sa nahával,
bo tie dávne tóny boli mu veštenie.

Nimi krutá sa mu bieda utratila
a v nich sa zabával tým, čo ho tešilo,
v spievaní ich sladkom hodinka odbila,
ale keď tá ušla, viacej ho trápilo.

Pieseň mu zostala, lež vôľa spadala,
vo večnom plazení táto sa stratila,
vôľa tá spadnutá skutok von nedala,
zakiaľ by zakliatia hodina nebila.

Ale to zakliatie, ktože ho otvorí,
či národ bez vôle, bez skutkov stratený,
čiže ten zoslablý zvíťazí potvory
a či len slobodný a znovuzrodený?

Ako ho zobudí, zo dna pozdvihuje,4
či mečom potvory zrúbe a pobije?
Meča tam netreba, kde pieseň panuje,
slovo len večné v prsia sa zaryje!

Slovom ho zobudí, keď pieseň zaspieva,
spevec, čo sa v blesku zornice objaví,
čo sa tak poberá, jak vietor zavieva,
čo má vôľu pevnú, čo má pochop pravý!

Tu ťa on zobudí, keď hlas božský zodvihne
a na strunách zlatých tón zlatý vyžiada,
tu ti ver’ spasenia zornica vysvitne,
bude pokoj Boží a prestane vada!

Po krajne sa búrka rozťahuje,
nad úbočami sa staví
a keď sa blýska a keď to lomcuje,
spevec sa slávny objaví.

Básnik sa staví, plný nadšenosti
preletí v duchu časy budúcnosti
a v tomto o budúcnosti snívaní
vyletí hlas z úst sladký, nečúvaný:
„Posol som Boží, ducha prevelebnieho,
aby proroctvo zvestoval vám jeho.
Synovia Tatry, bratia roztratení,
vy ste národ Boží, v svete vyvolený.
Vy svetov veľkých veľké vrchovisko
a ducha Božieho v piesni bytovisko,5
vy ste svet krásny, vo vašom spievaní
spokojíte svety vo večnom zmierení.
Cestu tú veľkú značil Pán kynutím
a jak hviezd pevcov ostatných hynutím.
Tí piesne túženia všetky vyspievali,
tebe krajnú Božiu na zemi nechali…“

Tu pieseň pretrhne hromu buchnutie
a pevec na čas postojí — 
vidieť ho jak blesku blysnutie,
dušu myšlienkou napojí.

„K tak veľkým činom druha ste mali
a či ste ho skutkom svetu ukázali?!
Hore sa, Slovania, ducha pozbierajte
a skutku v zakrytom hlivieť nedajte!
Len s vôľou, že skutkom bude spasenie
a sveta vášho naveky zmierenie.“
Básnik ten mizne, v kraj nadzemský letí,
rodáci moji, svet nový zasvieti.
Básnik ten zmizol, lež lýra ostala,
aby šírym svetom náš čas chýrala!6

Búrka už mizne, už sa odťahuje,
nad krajnou viac sa nestaví
a keď slniečko krajnú osvecuje,
tisíc sa spevcov objaví.

Na teme4 tvojom stál som v nadšenosti,
považujúc5 mladosti háje,
duch môj sa zabával v dávnovekosti,
v nadzemské lietajúc kraje.
Boli to časy, ale sa minuli,
ako vlnky sa míňajú —
nad hrobom jejich len vetry zaduli,
s ich pamäťou si ihrajú.
Či pamäť nechajú? Teba postavili,
by si žil v ústach národa,
by mu duch tvoj chystal k výletu sily,
by mu bol heslom — sloboda.
Ty si bol ľudu odjakživa svätý,
socha súc najsvätejšieho,
čo má — nekape, bár je aj zakliaty,
bo mu to útecha jeho.
Čo v tvojom lone spočíva v ukrytosti?
Ktože tie poklady zbadá?
Kto sa pustí skúmať sväté tie tajnosti?
Tie len zvest rodu vyhľadá!
Čože tak tajomno, vy skaly, hľadíte,
jak by ste chceli sa boriť —
čože hromami doliny nestrašíte,
veď vás cudzie chcejú stvoriť.
Ináč to bolo, keď tu panovali
verní rodu slovenskému,
keď sa po tých lúčinách ozývali
spevy milé ľúbenému.
Keď sa do boja chystali junáci
tĺcť hlavy Nemcom ohavným
a keď si dokola zastali speváci
spievajúc hlasom preslávnym.
Z boja sa junáci víťazi vrátili,
na vrch ti kňažia chodili,
na znak víťazstva ohňami svietili,
v duši radosť zapálili.
Boli to časy a bárs sa minuli,
jak vlnky tak pribúdajú,
vetry už viacej nebudú, zaduli,
lež spevci ti zaspievajú.
Ľud tu bol cnostný, len dobre robiaci,
ohavností sa chránieval
a keď opadnúť mali v zlotu Slováci,
on si len pieseň zaspieval.
Teraz to leží — a skaly tvoje pustnú,
vrch pomaly obeluje,
hory kolkolom husté len viacej pustnú,
mhla6 si tu len poseduje.
Básnik musí so životom národným oboznámený a do najhlbších tajností národa zarytý byť.

Keď sa národ zbudí a keď sa zdvihuje,
prvý sa spevec objaví,
ten len vždy dumá a vždy zaspevuje,
ten mu pamiatku vystaví.

Toho si duch lieta tam v nekonečnosti,
kde byt2 je mieru3 večného,
ten sa len vo forme baví tu v zemskosti,
panujúc v podobe jeho.

Ten zvest je spriaznený národu svojemu,
zná jeho veľké tajnosti,
bo on jak kráľ ducha rozkazuje jemu,
jeho je v biede, v radosti.

On keď si na skale sedí zadumený,
svety pozemské panuje,
nad osudmi jejich on je postavený,
on ich riadi a spravuje.

Väčší nad kráľa, bo duchom rozkazuje,
ich hlbokosťou pohýna — 
a keď zlých zničí, dobrých pohybuje,
jak prorok on sa spomína.

Väčší nad kráľa trón v duchu vystaví,
odtiaľ sa po svete šíri,
na tróne citu panovanie slávy,
o ňom všade idú chýry.

Jak hviezda vychádza, básnik tak začína,
spieva, nad rodom dumáva;
a jak hviezda hasne, pomaly zhasína,
tak básnik veľký skonáva.

Tam, tam ma neste, myšlienky moje,
kde sladké sú citu nápoje,
kde na žuloviskách zlatý vták sedáva,
kde s fantáziou myšlienka poihráva.

Tam, tam ma neste, kde v oblek meňavý2
prorok sa národný obliekajúc baví.

Tam, tam ma neste, kde v posvätné háje
duša zaletujúc sladké tvorí raje.

Kde pod zlomenou lipou zvest sa odchoval,
ktorý zmŕtvychvstanie rodákom zvestoval.

Lež tie kraje smutné zo smútku nevstali,
tie chýry nad nimi jak vietor zaviali.

Oj, vrchy zlaté, svedkovia mladosti,
čože smútite, posvätní, v žalosti?
Čo, Rokoša3 deti, Kňaží stôl4 posvätný
a kameň veľký jak junáci statní,
strely neberiete, ľuďom nedurkáte5
a hlasom hrozným, že je čas, nevoláte?

Kde človek mlčí, tam nech kričia skaly
a človek a ľudia na zadku ostali.

Nedajte nehodným šliapať si temena
a ľudia vaši nehodní Božieho plemena.
Ľud môj, na tebe ver’ veľká leží vina,
bo si urazil Boha, Ducha aj Syna,
a zákon Boží nik ešte neprevrátil,
kto by za to šťastie všetko nebol stratil.

Ľud môj, ty si hriešny, lež schopný pokánia
a tebe hriešnemu bude zmilovania.

Prišli na ten svet veľkí falošní proroci,
ľudu nie k dobrému, ale zlému vodci,
ľudí tých mámili a k sebe lákali,
telo im chovali, duši nič nedali!
Nechaj tých, odvráť sa k pokániu!
A dôjdeš k Božiemu zmilovaniu!

Spievanky, spievanky, kde ste sa vy vzali,
či ste z neba padli, či ste rástli v háji?
Z neba sme nepadli, v háji sme nerástli,
ale nás mládenci a dievčence našli.

Ako mesiac hore, medzi hviezdičkami,
tak ste vy, pesničky, medzi pesničkami.
Ako slnko svietiac všetko osvecuje,
tak i váš tôn2 krásny všetko prenikuje.
Vy ste výraz citu ducha národného,
vo vás človek vidí seba trafeného,3
vy ste perly čisté na Tatrách zobrané,
vy ste sestričky všade milované.

Vy si prebeháte jak šumné dievčiny,
od srdca k srdcu slovenské končiny,
vy žalosťou svojou ducha prenikáte,
keď ho na strpenie, na zlé pamätáte.4
Vy ste tak smutné, preds’ sa duch zdvihuje,
keď ho duch váš k pomste dvíha, vzbudzuje.
K pomste? My sme dobrí, necháme každého,
len pamäť bôľna trýzni ducha našeho.

Čo národu vzácne, všetko mu pobrali,
len ducha nemohli a vás mu nechali,
reč mu vziať chcejú, jeho potláčajú — 
skôr si život ľudia ako vás vziať dajú.
Vás nevezmú, bo všetko slávne premáhate,
reč mu nevezmú, bo vy ju v sebe chováte.
Vy ste mu rečou, vy ste mu jeho poklady,
národnosti jeho najväčšie základy.

Jak v plese čistom vo vás ľud zrie vlastnosti,
bo vy ho k smútku zbudíte aj k radosti.
Na vašich on krielach5 život preletuje,
keď mu bôľne, radostne — zaspevuje.
On sa s vami zdvihne k veľkej nábožnosti,
on s vami zaletí v náručie milosti.
A zažeň Slováka za celý tento svet,
jeho života sú piesne najkrajší kvet.

Keď vás, piesne milé, ľudia pestovali,
od Boha večného toto si žiadali:
„To sú naše deti, my sme ich skladali.
Kde si sokol lieta, kde orly sedali,
my nad priepasťami za nimi behali,
na kvetnatých lúkách, tam sme ich hľadali.
Oj, ty Bože večný, daj nám tej radosti,
žeby nás v tých piesňach ctili vo večnosti.“

Dobre my to vieme, v piesni sú tajnosti
dávneho veku, neskorej budúcnosti,
v piesňach sú city ľudí maľované,
v piesňach sú deje rodu vyspievané.
Aj náš dej domáci v sebe piesne majú,
lásku k matke, k sestre, k bratovi spievajú.
Lipu, syna najmladšieho zvelebujú,
slobodné zaklatie národu zvestujú.

Akýchže mal rod, akých víťazných synov,
akých vzýva veľkých v pamäti hrdinov?
On v horách zavretý, ťažko potlačený
dejov žiadnych nemal, konal primusený!6
Pamiatka mocná Svätopluka mocného,
zmizla tá z duše zvíťazeného.
Len tu i tu, keď ľud tlačili zádumný,
vyskytol sa v grúňoch šuhaj Janko šumný.

Lež keď sa cudziemu do vojny chystali,
tu si na rozlučnú piesne zaspievali.
A keď išiel šuhaj k milej na zálety
a keď išli trhať dievky k vencom kvety
a keď si samotné hádky zahádali,
vtedy si radostné piesne zaspievali.
Piesne si spievali, nám ich prechovali,
aby sme domáce deje spomínali.

Vy ste spevy naše, my vás nenecháme,
ale na budúcnosť pre našich schováme.
My sa z vás tešíme, keď vás zaspievame
a po grúňoch tmavých pesničky hľadáme.
Vy ste výraz citu druha národného,
vo vás človek vidí seba trafeného.
Vy ste perly čisté, na Tatrách zobrané,
vy ste ak sestričky všade milované!

Tak Boh svet tento zemský miloval,
že poslal syna velikého
a pravdu večnú cez ústa jeho
svetu stvorenému zvestoval.

A keď ľud spasenie zdvihúval
a zvolenec2 milovaného,
za pravdu ukrižovaného
v plnom zápale načúval,

ťažký boj so svetom duch bojuje,
lež pravda sa večná objaví;
a pravdu hlása, Kristus ju zvestuje.

Na pamäť ľuďom, ktorým umiera,3
pomníky milosti postaví —
v Zelený štvrtok reči zaviera.

V zádušnom tichu svet bol zložený,
keď viny na Krista skladali,
keď čistého ukrižovali,
by bol zákon Boží naplnený.

Najväčší, čo kedy bol zrodený,
jehož ústa pravdu hlásali,
slovom mocným hor’ sa dvíhali,
na kríž už dávno bol pripravený.

Tak to veštcu stáva sa veľkému,
ľud slová jeho pilno načúva
a „ukrižuj“ kričí lapenému.

Po mukách veľkých väčšia je viera — 
Pán pravdu smrťou potvrdzúva,
v Veliký piatok za ňu umiera.

Aj duchovia ho predpovedajú,
povzbudzujú; osud mu strojí záhubu.

Aj, čia to zem, čo predo mnou zasmútená leží?
Aká to rieka, čo cez ňu zamútená beží?
Či to Keltov2 a či Gallov3 starých ležovisko?
Či jejich sa v luhách pamätný prekovával čin?
To je sväté, to je dávne Slávov bytovisko,4
tu si na vranom5 žrebci chodieval slobody syn.
Váh s jeho vlnkami od strmých skál odrazený,
rieka je tá bludná, to ten potok zamútený.

Spievať mám veľké činy slávneho bohatiera,
jak on za princíp svoj pevne bojuje, zomiera,
a vystaviť pána Považia v svojej vznešenosti,
jak plný ohňa vatru národa rozduchuje,
jak sa duch jeho slobodný vznáša v nezmernosti
a silou obrovskou svet svoj riadi a panuje.
Spievať budem ako plný svätého presvedčenia,
s presvedčením, s činom čakal rodu vykúpenia.

Tajný zákon Boží, divné je jeho riadenie,
hlbokosti plné národov hasnutie, budenie.
Často sa muž veľký jak hviezda ligotná zjaví,
svet ho očakáva, veľkého v svojom vstávaní;
kým žije, národy vstávaním svojím nezohaví — 
riadi ich, lež ony padnú v jeho padaní.
Bohatier zhynul, s ním jeho pamiatka zhynula,
čas uletel, lež myšlienka jeho sa neminula.

Na vznešených Tatrách vítam vás,večné bytnosti,2
od vekov ku vekom strážcovia ľudskej činnosti.
Vás, ktorým vložený je lós3 národa celého,
vítam na svätosvätom temene vrchov jeho.
Hľa, tu ľuďom dobre, čím lepšie má byť duchovi?
Vo vetre divom väčšiemu, svätému tvorovi.
Vitajte nám, bratia, čo s nami dobré hľadáte,
čo k cieľu nášmu vôľu, vytrvanlivosť máte.

Oj, bytnosti veľké, dobré hynie, zlé skvitáva,
ani nábožnosť v ľude pôsobenie nemáva.
Človek nevie, že človek, lež stane sa zviera,
slabý sa stvorí, v hriechu vytrvalý zomiera.
Svet viac nie je svetom, lež mesto zablúdenia,
kde bytnosti veľkej strojí večné zahubenia.

Viem, čo ľuďom chýba, vodca, čo by ich vodieval,
čo by za oných myslieval, myslené robieval,
by za nich trpel, za ich hriechy sa obetoval,
čo by z večnej smrti život jejich vycitoval.4

Svetu treba znak — nech mu muž veľký znakom bude,
čo mu novú cestu, novú koľaj z myšlienky vyhuďe.5
Lež príchod mužov slávnych veštiť má hviezd zjavenie
a nechže mu hviezda ocasná bude veštenie.

Tam nad Váhom strmí6 zámok v nebeské výšiny
a v tom zámku žije chlapec najväčší krajiny.
Oko mu už teraz ohnivo sype bleskami,
keď sa mu stretne s nebeskými hviezdičkami,
že silný duch jeho, aj v chlapca už vykvituje,
keď sa už teraz k letu velikému hotuje.

Nože, bratia, kamaráti, na zámok zletujme,
ku boju sa s osudom veľkému hotujme.
Bo čo my chceme, by sa na zemi stávalo,
to on nechce, prst svoj dvíha, by to skazu vzalo.
V chlapca ducha vlejme, k boju buďme pripravení,
bo čas je, by svet zlý, bludný bol ponapravený.

V priepasti bezdnej, v nejž’ všetko, čo je, zhasína,
kde pekla záduch najbližší ľudí pridusuje,
v ktorej sa len šiarkan2 s hadmi, s jaštermi vyvína,
v tej doline diabol čierny ľuďom skazu kuje.
Ako tie ohromné skaly je veľkej postavy,
tvár jeho ako mora búrenie sa objaví,
myšlienky tajomné, skazy plné obkľúčili
čelo, v ktorom sa jedu oblaky usadili.
Z očú mu malých zraky3 jedovato blýskajú,
tam je zhrozenie, kdekoľvek oni prebíjajú.
Tak stojí a prstom veľkým v oblak ukazuje,
divno sa zarechce, že to všetko prenikuje.
Daromné ver’, anjelici, vaše je trápenie!
Nebude, nebude svet slávsky mať vykúpenie,
zakiaľ ja žijem a na tróne jeho stojím,
zatiaľ všetko bude podriadeným sluhom mojím.
Ja som to — pán, podo mnou sa svet trasie a bojí,
bo zlé moje najtrpším nápojom ho napojí.
Nač’ svetu lepšie? Vo vlastnej nech sa krvi váľa,
nechže za to trpí, že zlota dosiaľ stála.
Na svete veľkí, mocní proroci povstali,
tí pod mojím meča uderením popadali.
Ešte čas neni — čo aký prorok teraz vstane,
moja si postava nad telom jeho zastane.
Dovravel a ako mhla,4 keď sa z vrchov odberá,
uletí duch a letom svety široké merá.

Tam, tam ma vneste, city moje,
kde ducha čerstvé sú nápoje,
kde duch o veľkej budúcnosti sníva — 
nie, on sa v snení na skutočnosť díva.
Tam mu pred súdom človečenstvo stojí,
keď dej nový, divný vykonať strojí.
Tam v ríšach nadchnutia básnik bávava,2
tu dej zakončí — a otvor hľadáva.
Tam, tam ma vneste, city moje,
lebo tam sú ducha nápoje.

Tam, tam som sa bavil v nadchnutosti,
keď anjel Boží vystúpil,
k nám sa sklonil v svojej velebnosti
a potom na súd zatrúbil.

Slnko tu zhaslo — v more sa vložilo,
by svetu starému viac nesvietilo,
more zastalo a v jeho skameneňú
roztrieskalo zem vnivoč obrátenú,
nastal zas chaos — divá miešanina
zemí s hviezdami, s slnkom sekanina.
V búrení zem pásy krvi vydala,
z ktorej každá kvapka pomstu volala.
Len činov dobrých hŕbka maliličká
zhynutiu ušla v ruke anjelička.
Nad vodami duchovia sa vznášali,
bez kostí, bledí, súdu sa ľakali,
lebo niet medzi nimi duše čistej,
niet duše o pravde nebeskej istej.
Ako divy dlhé, vytiahle sú tváre,
tak, ako boli pravdy jejich žiare,
satansky sa smejú očmi, ústami,
ani tam nezabudli žiť s klamami.
Smiechom by Boží súd chceli oklamať,
jakby mu ľudí ťažko bolo skúmať.

Tu vystúpi duch v božskej božskosti,
hlava pred ním sa sklonila.
Ja by bol rád zhodil putá zemskosti,
by ma k zemi ne vodila.

Sadol si na trón z ohňa slnkového,
ktorý mu ožiaril postavu jeho.
Rukou kynul — tu anjeli povstali,
z knihy života — skutky vyčítali.
Prestali čítať, príduc ku kráľovi,
čo reč, dar Boží, vydal Slovanovi.
Duch ich odsúdil, už sa aj stracujú,
virgajúc3 v priepasť pekla si zletujú.
Dlhé tie tváre aj s ich podvodami,
všetci sa rútia v peklo dol hlavami — 
v pekle čerti s úsmechom ich čakajú,
tých bijú, tých nad ohňom obracajú.
Druhým kliešťami jazyk vyťahujú,
potom ho k reči pekla vyučujú.

Lež ľudí dobrých hŕbka maliličká
odmenu našla v ruke anjelička.
V najväčšom blesku pravda ducha svietila,
zvala svety k trónu jeho,
zem roztrieskaná krajšia sa stvorila,
byt majúc byť stvoreného.

Duch rukou kynul — anjeli zastali,
pred ním kľačiac výrok slova čakali.
Bo slovo je počiatok, dokončenie,
slovo je strata aj ľudí spasenie.
A kde si mocne slová preletujú,
tam sa aj národy zo sna zdvihujú — 
v slove jak v duši všetko si čítajú,
v ňom si predošlosť, budúcnosť hľadajú.
Aj slova výrok anjelom zasvietel
a z neba k zemi, k ľuďom si zaletel.
Ak v ľuďoch génius sa prebudzuje,
čo v nebi rokujú, to svetu zdeľuje.
A v svete tom sú pekné myšlienky nové,
bo svet ten krásny slovanským sa zovie.

Pod vysokou Tatrou tisíc vojska stojí,
k bitke sa osudnej reťaze zlomiť strojí,
Nad nimi hnevu prestreli sa oblaky,
slabých sú tamtých ramená, bez ohňa zraky.
Bo k boju presvedčenie len silu dáva,
kde to, tam isté víťazstvo, tam je sláva.
Kde za vec najväčšiu zápal je horúci,
zo smrti statočnej teší sa žijúci,
bo vie, že ho smrť slávy večnej nezbaví
a že mu vlasť pomník na hrobe vystaví.

Kde sa ak’ červík človek v prachu točí,
kde len za plat márny v besnú bitku skočí,
kde ho len prísnosť slova k státiu primusí,2
tam šťastie uletí, tam sa jemu zhnusí.

„Nože, bratia, hore sa,
zhoďme milióny,
bo len na kostiach jejich
víťazstva sú tróny.“

Zástavy červené v povetrí plávajú,
tie k víťazstvu vedú, silu dodávajú.
Cez rady tisícov pesnička zaznieva,
tú k posile svojej každý vojak spieva.
Slnko sa zastrelo v najhustšom oblaku,
zastrelo sa už zapálenému zraku,
delá do radov záhubu posielajú,
v grúňoch sa večných ich hromy ozývajú,
rady najprvších v krvi sa už zvalili,
„To nič!“ — na ich miesto druhí poskočili.

„Nože, bratia, hore sa,
víťazstvo nám dané,
vašou ono smrťou nám 
z neba je poslané.“

Mnoho dobrých chlapcov meč ostrý zabije,
chlap sa nebojí, on len v slobode žije.
Vojská sú v zápase, tuho sa objali,
jak boa3 lva tisne, tak sa postískali,
jak more o skalu vreštiac sa trieska,
tak sa vojsko vlní, tak aj ono vrieska.
Krv v potoku tečie, tí sa nepustili,
bár aj kosy smrti mnohých pokazili,
zas sa tuho držia a pustiť sa boja — 
ba neboja, ale zaškrtiť sa stroja.

„Nože, bratia, hore sa,
vlasť my zadržíme,
slobodu si žiadanú
smrťou vystavíme.“

Hrozný útok ostatný, v ňom je tá sláva,
za ktorú tak mnohý svoj život vydáva,
hrozná to bitka, v nej si meče brnkajú,
žíznívým ostrím ľuďom krky hľadajú.
Hlavy dol lietajú, krv si hustšie beží,
nejeden synáčik porúbaný leží —
nepriateľ už mizne, pomaly uteká,
za ním sa už mnoho železníkov4 vzteká.
Sláva synov slobody vysoko skvetá
a hanba tyranov po svetoch si lieta.

„Nože, bratia, hore sa,
naša je tá sláva!
Čuj, jak radostne tisíc
ju hrdiel zvoláva!“

A či sa to slnko schýli ku západu,
chodže, duša ľudská, k Bohu o poradu.

My sme na počiatku, v nás živly bojujú
svetov dvoch odporných, my ich prevárame,
zlé ničíme, dobré v národ presádzame,
a tým sa cnosti rodu nespotvorujú.

My si básnime vystavajúc budúcnosť,
čo sa jak slniečko na nebi ligoce,
čo jak ohník večer v horách sa mihoce,
a predsa, že istá, naša svedčí vrúcnosť.

Lež jak sa objaví — ducha to tušenie:
že bude tak, jak slnce keď ráno vstáva,
keď tisíc hlasov mu slávu vyvoláva,
také je už sveta nášho vychodenie.

A ako keď slnce v centrum sa oslávi,
ako keď sa milióny hláv poklonia
a ako mu tisíce zvonov zazvonia,
tak sa svet slovanský aj svetu objaví.

A ako tisíce prosbu vysielajú
k nebu, „dobrú noc“ aby im ono dalo,
mátohy, vlkolakov3 by odohnalo,
tak Slovania prosby za noc dobrú dajú.

Lež v noci mesiačik svieti s hviezdičkami,
k myšlienke velikej podporu dáva —
a pod jeho panstvom zem velebnosť máva,
ktorej niet, keď slnko svietieva nad nami.

Tak aj noc Slovanov nebude večná noc,
v nej k väčšiemu vstaniu budú len prípravy —
a nestratia nič z veľkej svojej slávy,
len silnejšia, väčšia ich sa vyrojí moc.

Po noci zas slnko na nebi si stane
a vstávaniu jeho svety sa poklonia,
tisíce mu zvonov na život zazvonia,
génii4 zložia na oltár svoje dane.

Tak tri ráz svet ten mizne a zase vstáva,
vždy sa krajší stanúc svetu objaví,
len potom ho ruka anjela zastaví,
večne sa ligoce, večná jeho sláva.

More neúhľadné,2 široké sa prestiera —
nie to more slané, sladkosťou svietieva,
nie to more búrne, tichosť v ňom zavieva,
nie záhubné, z neho dobrota vyviera.

Lež ono je mŕtve, ono bez života
a život na svete najväčší je dar
a najkrajší jeho čas národa je jar.
Čo svet? Čo more bez neho? Len pustota.

Lež more sa pohybuje,
kolá robí, vlnky duje,
zrazu sa svetu otvorí,
že živé, tak sa hovorí.
Lež bár má bránu života,
nepadla jeho dobrota,
s ňou, s krásou hĺbkosť spojilo,
by kraj Boží tu stvorilo.

Zas sa viacej hýbe, čln sa pohybuje,
vlny s veslami tichučko čľapkajú,
čln nesú ľahko, druhých k sebe volajú,
a predsa na ten čln len jeden vstupuje.

Keď na člne sedel, vlnky ho zaspali,
jemu sa o mora zakliatí snívalo —
prečo ožilo a jeho na čln vzalo —
a jemu rybky divné veci šeptali.

Ľudia sa vždy, naveky boja
s prírodou vstúpiť do boja,
more, že tiché, neveria,
už myslia, že on zomiera.
Lež vôľa nad vodou zvíťazí
a manstva3 kôru rozrazí,
na mori život vystaví —
čo počul, svetu vyjaví.

Čln k brehu prirazí z mora vysokého,
zastane vietor — ľudia ruky dávajú —
lež keď volá „vstúpte,“ už sa schovávajú,
tešia sa a radosť majú zo života nového.

Muž o veľkých veciach, génioch vypráva,
s ním ich na more veľké, široké volá
vraviac, že nespasí iba pevná vôľa,
že sa zapálením sláva veľká stáva.

Ľudia sa už ver’ neboja
s prírodou vstúpiť do boja,
bo duch ten všetko premôže,
nad zlým víťazstvo vymôže.

Vlnky silne s člnom hádžu,
lež mládenci doňho skáču,
k cieľu pevne veslujú,
život večný vybojujú.

Moje piesne, drobné piesne sa neroznášajú,
od kraja do kraja sveta prevelebného,
do strún mojej lutny vlny lásky nedýchajú,
rovný len tok tečie života národného,
ani ma neteší, keď ma básnikom volajú,
ni hlasu nenačúvam posmešníka zlého,
ináč čo mu ústa vravia, ináč myslievajú.

Pri Dunaji na kopenci
dvadsiati stoja mládenci,
v búrnych časoch sú poslaní
zbudiť národ nevídaný.

Od Dunaja k Tatrám vrchy sa ťahajú,
v lone tisíce pokladov chovajú;
poklady malé, kým sú nevídané,
ceny veľkej, svetu keď zjavované.
Poklady kryje tuhá noc,
len studienku nám objaví,
vo ktorej divotvorná moc
budúcnosť našu vystaví.
V nej svet predošlý vidíme,
jak sa Boha2 zanahával,
a keď do jej toku hľadíme,
jak sa pomaly naprával.

Časy minulé do mora spadali,
ni pamiatku žitia nám nahali.
Náš život sa tratil, jak sa tratila,
dokiaľ spasenia hodinka nebila.
Tvoje vlnky rozpadnuté
vo skalách vrchu zmizali,
lež keď brehy podopreté,
živejšie si utekali.

Spojená kým nebude moc,
nie dobrý deň, lež dobrú noc.
Lež voda sa spolu pojí,
nám boľasť nádeja zahojí.
Voda v studienke tichučko beží,
každý v nej sa máčať do grúňa beží —
z nej sa napojí, v nej sa potešuje,
pri nej leží, robeniu vyhybuje.
Lež vrch sa besno zatriasa,
zo studne sa voda rojí,
vreskot vĺn v doline jasá,
lež cudzí sa človek bojí —
ten, kto vlnám tým rozumie,
s nimi ku cieľu pláva,
v lone ich piesne zádumné
z hlbokosti srdca dáva.

Vrchy sa pohybujú a dvíhajú,
v trasení svojom tisíc studieň dajú.
Lež ľudia ako múry hradné stoja
a do lona vĺn hodiť sa neboja,
voda sa z vrchov rúti,
pokojným je milostivá,
zlých v svojich kolesách krúti,
lež nezabije, niet diva.3
Tak silou svojou zaplaví,
čo kde sa hýbe a žije,
ju žiadna moc nestaví —
a či aj moc Božia…

Na balvanoch junák dumný sedí,
zadumaný v diaľku sveta hľadí —
na čele mrak hustne sa a riedi,
jak keď uzrie sveta poklady.
Pri nohách jeho oheň vzblkúva,
ktorého šepot šuhaj načúva.

Oheň vzbĺkne, iskra z neho padne
do prsú junáka zádumného —
v ohňovom duchu ona nezvädne,
ba zmení v plamene iskry jeho.
Ale na diaľkach, po ktorých hľadieva,
žiaden radostný hlas nezaznieva.

Slnce žiarou balvan pozdravuje,
šuhaja tvár svetlu sa objaví,
krása tej tvári svet obživuje,
ba sa aj oporou postaví.
A šuhaj vstane a vydá tento hlas:
„Hor’ sa, krajania, už je, už je čas!“

Zrazu vietor po grúni zavanie,
ohník zblkoce v plamenné more,
šuhaj zádumný zo skál povstane,
zdvihne ruku, pozrie sa hore —
z úst mu vyletí hlas nečúvaný,
ba sám aj prorok je nevídaný.

„Slovo bolo počiatok,“ zvoláva,
„pred slovom večne temná bola noc,
večné Pána slovo život dáva
a božská velebná jeho je moc.
Svet sa stal slovom Boha živého
a slovom váži Pána svojeho.

Svet západný, bez slova, zomiera,
so svetom tým padá a zhasína,
komu niet na slovo pevná viera,
ktorí neuveria v slovo Syna.
Svet ten starý život svoj zaviera,
bo v slove, v čine neni mu viera.

Svet čistejší na svet sa objaví,
s nečistotou víťazne bojuje
a slova novú cenu vystaví.
Hľa, muža vidím, čo sa hotuje
jak strela preletieť západný svet,
vystaviť ríše svojej veľký kvet.

V tvári jeho dobrosť sa maľuje,
v pästi sa meč pravdy ligoce,
s tým on proti nepravde bojuje.“
Ohník na balvane sa mihoce —
šuhaj dokončil, bo mu súdené,
a dielo jeho už je spravené.

Vysoko pod nebom orol vták sa krúti,
krúti si kolesá, po vetroch si pláva,
silné krídlo jeho nikdy neustáva —
zrazu sa zatočí, na vrchy sa zrúti.

Pod vrchom na skale tam byt3 je vtákovi,
tam družica verná orlovi zostáva.
Tam jemu bystrému, tam ohňa dodáva,
na prsiach zohrieva, v ňom oheň k rodovi.4

Dievča sa točí pomedzi horami,
krajšia sa točieva, krajšia nad ľaliu,
dievčina, čos’ pani nad kvetinami,
čo k tebe zaletím, však ma nezabijú?
Dievčina belunká, tys’ ma poranila,
ranu mi nik krom teba ver’ to nezhojí!
Bodaj bys’ ma, bodaj, skorej uzdravila,
bo sa moje oko teba vidieť bojí.
Nič sa ťa nebojím, v tvoje očko pozriem
a v tom oku krajnú blaženosti nájdem.

Jak veže vysoké vrchy sa dvíhajú,
čo jaré v nebeskú výsosť pozerajú.
To sú svedkovia i smútku i radosti,
a bár kameň, vedia ľudské žalosti,
bo večného je slova ustanovenie:
„Keď človek necíti, nech vraví kamenie!“

A do skál velebných ťahá to šuhaja,
ťahá cit sťa do brán nebeského raja.
Ta vedie šuhaja mocný duch prírody —
kdeže mocná ruka ducha ho zahodí?
Či mrskne2 s šuhajom v jarabatú skalu,
či mu dá dievčiny lásku neustálu?

Ach, veď to šuhaja, šuhaja bystrého
neústavne páli v mladých prsiach jeho,
neústavne páli to večné túženie,
ako oko páli do slnka hľadenie.
A túžby cieľ v diaľke sa mihá, tratieva,
za cieľom tým šuhaj nadarmo túžieva.

Kto pokoj nájde a v ideáloch žije,
rúčky mu spadajú, hodina mu bije,
časy naspiatok priletieť si žiada,
lež neúprosná života je rada,
stratené sú jemu jarabé nádeje
a nad hrobom jeho vetrík len zaveje.

Lež kto silou vlastnou skutoční3 túženia,
ktorý pevne uvedie ustanovenia,
to šuhaj na čase, to muž silný bude,
tomu nič neujde, vždy mu len pribude.
Lež ktože zná, aká je duša šuhaja —
choď, uviď, jak vietor veje s lístím hája.

Šuhaj len túžieva a pokoja nemá —
nik mu nerozumie, príroda je nemá
tá mu len rozumie, v ňu cit svoj vylieva
do nej on smútiť, ba aj plakať chodieva.
Lež mať dobročinná dá jemu podpory
a dievča — anjela či — preňho vytvorí.

Jak blesk zapáli z vysokého neba
a jak sa prekráda cez čierny mrak jeho,
tak dievčiny oko blysklo šuhajovi,
dalo koniec jeho veľkému smútkovi.
A šuhaj veselý, jak keď býval dieťa,
láske svojej prvej vije vence z kvieťa.

Lež či netúži? V ideáloch nežije?
Rúčka či nespadne, hodina nebije?
Či časy priletieť naspiatok nežiada?
Či neúprosná života vždy rada?
Či jeho neklamú jarabé nádeje?
K láske, jeho prvej, aj nebo sa smeje!

Dievča moje, dievča, aké ty máš oči?
Keď ja do nich pozriem, srdce sa mi točí.
To mi Pán Boh určil z neba vysokého,
by sa šuhaj lapil srdiečka mojeho.
Dobre je dievčatku vidieť šuhajíka,
ale ešte lepšie lapiť jak vtáčika.

Duch môj aj z nadpozemského sveta,
drahá, kdes’ ty, vždy k tebe zalieta,
on v najsvätejšej túžbe, nepokoji,
milá, tebou v myšlienke sa kojí.
A keď ho nával času uchytí,
nebo sa mu tebou vždy vyčistí.
A tys’ anjel ducha nemalého,
ty pozdvihneš k veľkým činom jeho.

Bolo by mi dobre spolu s tebou bývať,
v tvoje krásne oči s potešením dívať.
Ej, bolo by mi lepšie orlovi jak v lete,
keď sa po tom svojom popozerá svete.
Rovno, bez hukotu v rieke voda beží,
pri potôčku zadumaný ešte tichšej3 leží.
Tak by aj ja býval pri tebe, dievčina,
lenže nie vždycky bez hodného čina.
Ale by sa s tebou najprv pozhováral,
potom, duša drahá, veci by som stváral.

Ľahko šuhajovi, keď on dievča ľúbi,
ale kto neľúbi, ten len seba hubí.
Slabúch ten, kto božský ten cit premáha,
kto nie schopný k nemu, nech sa nenamáha,
ale nech mu chvíľka spomenutia drahá.

Uhrovec, Uhrovec, čo tam býva,
každučkú noc, ver’, s tebou sa mi sníva.

Že ja dievča ľúbim, to sa mi snívava,
to mi pri mesiačku ani spať nedáva.

Mesiačik, mesiačik, tys’ ma vzdychať počul,
čiže si tiež túžiť krásne dievča očul?

Veď ti ja závidím, že na nebi bývaš,
že sa na to dievča každičkú noc dívaš.

Na to krásne dievča s očkami sivými,
čo vždycky panuje nad duchmi mojimi.

Duchovia, duchovia, čo ste moji páni,
veďte ma len ku nej, čo až len v snívaní.

Veď ju ja tak ľúbim, jak už viac nemôže,
len či aj mňa ona — ach, Bože, Prebože.

Teraz tvoja sláva v prachu skrytá leží,
tak sa časy menia, tak tento svet beží.

Smutné od Trenčína idú hlasy,
že zapadli dávnej slávy časy.
Zapadlo meno muža slávneho,
zapadlo s ním slávne mesto jeho.
Tu muž, zvest, prorok národný býval,
tu on žil rodu budúcnosť, sníval.
Sníval?! On ju aj svetu vyjavil —
a jej svedka v Trenčíne vystavil.

Tam, tam ma neste, myšlienky moje,
kde čistý duch v slobode prebýva,
kde niet túženia, kde on nesníva,
lež pravdy večné menuje svoje.

Kde je tá krajna, kde sa šereje?
Kde sa jej kraje trasú, belejú?
Pýtaj sa, oni sa ti vysmejú,
ba krv tvoje ti telo poleje.

Niet uznania v šírom tomto svete,
zapadli už slávne predkov mená,
len ohlas o nich ešte zastená,
keď duch čistý v bystrom zájde lete.

Keď on po kraji tom poletuje,
kde žili, činy večné konali,
pod ťarchou manstva3 skaly plakali,
bo ľud trpí a sa nežaluje.

Čo nám žaloba? Tá nespomôže,
pravdy večnú bránu neotvorí,
ba človeka k zvieraťu spotvorí,
nech žaluje, kto viac žiť nemôže.

Ľud je ubiedený, zotročený,
lež dajme mu zbraň, puto poláme,
zapadne hrdinsky, nie na slame,
aspoň bude činom oslávený.

Oslávený! Cit ňadrá prepína,
keď ďalekú budúcnosť duch zočí,
srdce sa mi trasie, duch sa točí,
bo pravdu z obrazu nevyjíma.4

Jak mhly padnuté trú sa horami,
zapadnú na ne, ich zakrývajú,
tak z diaľky oči nevyjímajú,
čo písané nad budúcnosťami.

Veľké to veci! Kto ich pochopí?
Kto si rovno k slnku zaletuje,
kto ich neverou nespotvoruje,
ten zaletieť nad ne nech sa schopí.

Slnko horúce opáli jeho,
keď kráse a pravde neuverí,
keď zlotu dobrotou neuderí,
nedrží sa Krista jediného.

Veľké to veci! Lež kde sa dejú?
Ich panstvo niet zo sveta zemského,
veci to života anjelského,
ducha o nich myslením zahrejú!

A či ľud k nim schopný sa zdvihuje?
Či tie veci v duchu si predstaví?
Či sa mu časom prorok vyjaví?
Či sa ten k trpeniu prihotuje?

Ľud je schopný činu hrdinského —
bárs sú mu aj duchovia zakliati
a špinami rozumu zaviati,
zdvihne sa k znaku hlasu Božieho.

V ňom sú mnohé zlata skryté5 žily
a bárs sa neblyštia nad druhými,
nájdeš ich ty medzi tisícimi —
ale k vstatiu hodiny nebili.

Žime! Žime, veď oni odbijú,
rúčka z dvanástej dolu zapadá
a bár pevná života je rada,
duchovia zakliati žijú, žijú!

Divadlo zakliatia sa už mení,
zmiznú tie čarokrásne záhrady —
ducha lákajúc jeho ohrady,
bo duch je svieži, znovuzrodený.

Kôra sa rozpuká, víťazíme,
rúčka dvanástej dolu zapadá,
s ňou zapadne ducha ohrada,
my žijeme, viac sa nelazíme.6

Hodina odbila, duch sa z tela tratí,
on sa tratí sťa mhly,2 viac sa nenavráti.
Zem k zemi padne, pomaly zapadá,
tvrdá, neúprosná žitia je rada.
Kde duch sa podeje, kde prebýva,
kde žije a kde sa mu sníva.
Či má žitia večný deň,
či len lásky krásny sen?
Duch v neúhľadnú3 ďalekosť zaletuje,
boľasť, hnev, nádeju v priepasť zahadzuje.
Bytnosť,4 viera, skutočnosť mu ostane,
spomienka sladkých dní pred neho stane.
V nich žije, mhla nad mhlami stáva,
hodinku spomienkam necháva,
bár má pravdy večný deň,
má aj lásky krásny sen.

Tam, tam ma neste, myšlienky moje,
kde ducha najsladšie sú nápoje,
kde on na tróne básne panuje
a sa na čas dávny pamatuje.
Tam, tam dobre srdcu zbúrenému,
tam mu ak anjelu nevinnému.
Tam len v ideáloch žijúc býva,
tam nekalený sen lásky sníva.
Len tam, lebo zem utekať musí,
keď tá kliatbu dávnych vekov nosí.
Zo zeme zmizli samostatné deje,
z nej mne zmiznú jarabé nádeje.
Lásky len city v nej ostávajú,
aj tie mne smutnému neprejú.2
Láska, božskosť, srdca spriatelenie
a človeka znovunarodenie.
Jak mhla k vrchom sa túli, napáda,
k srdciam nevidomky sa prikráda.
Jak blesku mihnutie blesk oka dvojí,
v objatí sladkom naveky pojí.
Šuhajom cestu k činom otvorí
a raj v prsiach dievčiny vytvorí.
Láska, božský cit z neba strhnutý,
tys’ zapadla a mne duša smúti.
Zapadlas’ v večnú priepasť, milená.
Uvädla? Nebolas’ mne súdená!
Znáte, jak hviezda zapadá krásne?
Tak moja láska zomiera, hasne. 
A ja ľúbil — že už viac nemôže —
a mňa nechcú, ach, Bože Prebože!
Ľúbil som dievčinu bielohruďú,
ľúbil ja jej dušu anjelskohrdú.
Ľúbil — bo lásky blesk krásny žiari,
spojený s básňou, s duchom v tvári
a v jej svetlom oku cit sa javí,
na ktorom vrelú lásku vystaví.
Ľúbil anjela, nemal pokoja —
či sa zväzkom duše naše spoja?
V noci, keď chvíľa polnočná bila,
v najväčšom blesku sa mi zjavila
a ja ju ľúbil, lásku jej sľuboval,
jej reči sladkej pilno načúval,
a keď vetry tuhšie zastenali,
hneval sa, že sú, že načúvali.
Ej, vetry, čo ste tuhšie neviali,
že som počúval, srdce už žiali!
Lebo jak hviezda zapadá krásne,
tak moja láska zomiera, hasne.
Kvet uvädne, ale nový skvitne,
lež mojej láske viac deň nesvitne.
Temno v duši mojej, srdce žiali,
bodaj by mi skorej zvony zozváňali.
Nádeja, tá sa neohlasuje,
keď na hrobe lásky vietor duje.
Vietor v púšti skučí a zadúva,
či druhý hrob kopať, to načúva,
kopaj, vetríček, ej, kopaj hlboko,
veď sa moje zavrie skoro oko.
Budúcnosť mne sa tá nešereje,
nikdy mne priateľsky nepreje,
keď sa k nej blížim, sedí pri jame,
keď v jamu zažiadam, vždy oklame.
Smrť, to mi len hosť bude vítaný,
tá ma v božskej lásky vedie strany.
Boh, veliké, tajomné cítenie,
človeka k žitiu preporodenie.
V tebe večnú pravdu duch poznáva,
zbohom básňam, zemskej láske dáva,
lebo len pravda zmätok zastaví,
zúfalstva a smútku čas vybaví,
len v jej lone ľud sa znovu stvorí,
zaslepencom oko sa otvorí.
Národ sa ukáže v hlbokosti,
ľahké sú jeho veľké tajnosti,
s chuťou sa v roli jeho pracuje,
posvätí sa, zemi odcudzuje.
A keď kto myslí veliké tajnosti,
koniec je láske, koniec zemskosti.

Mesiačik, mesiačik, však vysoko bývaš,
bľadým tvojím svetlom vlievaš krásu v kraje,
na zemské mátoženie ľudí sa dívaš,
teba to nehne — ty svietiš v biedu, v raje.

Podivné čiary ty hádžeš po doline,
vystavíš duchu nočné, veľké postavy.
Pohybuješ bledé o pol noci tiene,
pohľad ktorých sám už ľudí otrávi.

Na nebi modravom panna ťa panuje,
tá blesku tvojmu moc lásky dodáva,
bo kto dušu čistú jak seba miluje,
hľadením na teba s ňou sa zaihráva.

Ty si pre cit — a v sebe chováš podivnosť,
rys’ krásny, keď tieň tvoj po nebi vesluje,
v tebe obraz Boží, v tebe dobrotivosť,
ľúbi ťa ten, kto toto troje spojuje.

Tvoj obraz veľké v piesňach miesto máva,
žalosť, nárky, bolesť milencov skrocuje.
Znáš, či sa mne potešenie zaligotá,
keď ti pošepnem, že aj duch môj miluje.

Čo duch bez tela, či sa hýbe, či žije,
či z neho vystúpiac v tmách sa tratieva?
Či vekov dávnych hlas mu zaznieva,
či budúcnosť sa jemu odkryje.
Veď on vraj blúdi,
zdvihuje ľudí,
ničí zemskosti,
vedie ku cnosti,
zlostníkov trasie,
vedie ku kráse.

Čože je krása? Čo môže mŕtvemu?
Veď ona padne, mizne, zhasína,
ona bez života — nemá syna —
bez účinku je životu mladému.
Veď ona zvädne,
v živote padne,
telo zomiera,
preč je v ňu viera,
pravda panuje,
tá vyviňuje.

A k pravde sa túli duch bez kostí, tela,
pravdu v živote bez ustania hľadá,
lež keď ju nájde a k nohám jej padá —
hodina udrela, pravda odletela.
Lásku hľadali,
lásku spievali
a v okamžení
sú znivočení —
je v láske sila,
lež im nemilá!

Zapadol mesiačik, zapadli hviezdičky
a čo aj na oblohe si zasvietia,
k básnikom mladým ľahko nezaletia,
roztratili sa nám tie Božie ovčičky.
Bujarí, mladí
hriechy vyhladí,
lásku objaví,
čistú vystaví,
lásku každého,
Syna Božieho.

Láska, cit božský, z neba poslaný,
nad svetom zadumená sedávalas’,
nad zneuctením svojím plakávalas’.
Cit vznešený, buďže nám vítaný.
Hodina odbila,
sveta nezažila,
lásky neznala,
tá ju trestala.
Cit bez rozdielu
veď ma ku cieľu.

Všetko má cieľ — keď časy zmizali,
telo aj ľudské ťahá sa k umretiu,
nechce byť ťarchou nevďačnému svetu —
a moje časy tiež vypršali.
Mladý som býval,
o láske sníval,
láska sklamala,
mňa neuznala
a v okamžení
som znivočený!

Boží čas vyprší, klasy opadajú —
zapadla krása, pravda sa stracuje,
len tu i tu dobrota panuje —
a mne a mojim zvony zozváňajú.
Božie semeno,
ľudské plemeno,
Boh sa už blíži,
čas ti ublíži —
on ťa zahodí,
keď ti vychodí.

Nádeje, nádeje, jarabé nádeje,
kedyže sa vami duša mi zahreje?
Vás vietor neniesol, hrom vás nezvestoval
a vášmu prídeniu môj duch len načúval.
Veď ste vy mne prišli jak vietor z boriny,2
veď ste vy odišli jak voda z doliny.
Nad hrobom sa vaším zodvihla skalina
a už aj tá skala divná zborenina.
Hračka je veliká, keď Boh ten svet tvoril,
keď nám cestu doňho, nádeje, otvoril.
Veď sa ten najväčší tiež rád zaihráva,
bo tá hračka nie hračkám, lež žitiu pôvod dáva.
Ja som sám na svete, nemám potešenie,
ibaže dakedy na vás spomínanie.
Veď ste vy, nádeje, len moje nádeje,
len moja sa vo vás budúcnosť šereje.
Veď ste vy, nádeje, skutkom veľkým základ,
veď ste vy človeku veľký jeho poklad.
„Spomínaj, spomínaj, v nás zakladaj žitie,
veď sme my človeka podstata aj bytie.
Nás vietor neniesol, hrom nás nezvestoval,
ale, šuhaj milý, tvoj duch nám načúval!“
Tak nádeje vravia. Mhly sa pomíňali,
lež mé sa nádeje večne spomínali,
ja som s nádejami zdržal sa vo svete,
nechže za to drahým pamiatka slávna vykvete.

Slovenčina moja,
čože sa žaluješ,
či Slovákov hlasy
radostné nečuješ?

Tvoje veď už deti
z hrobov si vstávajú
a znaky života
bratia už dávajú.

Nečuj hlas zavistných,
keď ťa nevysmejú,
veď ti slzy tvoje
potupu zalejú.

Keď ti slza tvoja
kvapne pokalená,
už je ich hlavatosť,
ver, je už zničená.

Ja ťa rád počúvam
a v tebe zaspievam,
čo o svojej milej,
čo si ja myslievam.

Slovenčina moja,
veď si ty naša mať,
nesmie ťa nám nikto
v tom šírom svete brať.

A keď ťa bude chcieť,
my ťa mu nedáme,
zakiaľ ešte šable
oceľové máme.

V čiernu zem sa braček zložil,
pre mňa nikdy nevstane,
čože robiť, Bože večný,
ak on vo mhlách zostane?

Veď som ho dosť vyzerala,
či mi príde, milený,
lež nádeja ma sklamala
a brat svetu stratený!

Kdes’ meč nahal, braček zlatý,
čo jak strela spadúval,
kdeže štít tvoj sedmoraký,
ten, čo otec zdvihúval?

Kdeže ti je kosierôčik,
čo som ti ho trhala?
Veď tá páva smutná bola,
čo som ju preň chytala!

Kto mi bude holúbence,
čo sa ľúbia, schytávať?
Kto ma bude, sestru tvoju,
nadovšetko miluvať?

Ty si padol, braček zlatý,
sila sa ti stratila —
a družina tebe verná
všetko v hrob tvoj zložila.

Dovoľ, brat môj, sestre tvojej,
dovoľ s tebou zomierať
a ty, Bože všemohúci,
z nás daj studňu vyvierať.

Teč, studienka, z hrobu nášho,
nad ňou vietor zavievaj
a ty, šuhaj, spevec lásky,
nám dvom piesne zaspievaj.

Keď nás prídu sestry hľadať —
a ja s bratom dobre spím —
nechže k milým večná láska
z hrobu nášho príde k nim.

Azdaj potom zaspievajú,
ja ich ale nečujem,
lebo večne s drahým bratom
svet ten krásny ľutujem.

Nie, nedrepeli ani grécki bozi

vždy na Olympe, v blahu hovejúc
si zaháľačmi totam, ako trúdi
len jediac svoj chlieb ambrózický, nektár2
si chlipkajúc a všetkých bez zásluh
sa okurovať dajúc úbohých
od smrteľníkov — Oj, nie! ani tí
tam nestrvali vždy v ich nedostižnej
uzavrenosti, v samospokojstve
nadutom, chladnom, bezcitnom; lež zhusta
zostupovali z výšin blankytných
na pošmúrnu zem: tu sa medzi národ
svoj zamiešali, živú berúc účasť
na jeho strastiach-slastiach; učili
ho, varovali, pomáhali mu,
ho požehnávali i kárali,
jak zaslúžil si vediac, v zajatí
prúd pohrúženému, v tých robotách
a klopotách že zhola nemožno
mu každý dozrieť pokyn z Olympu,
hlas začuť výstražný; ba kedy-tedy
sa s ľuďmi pustili i do hry, v šant,
pofigľovali s nimi a či otec
vše nebaví sa s deťmi, hoďas ich
vyzajíma neraz prútom?: — aspoň
tak tohočasní o nich, napospol
zasluhujúci iste všetkej viery,
nám rozprávajú všetci — napríklad
sám Homér božský v slávnej Iliade,
a neskôr, prihodiac im rímsku tógu,3
zas Ovid v svojich šumných Premenách…4

Nuž za príkladom týmto nebodaj
si umyslela 
i naša Živena:5 — Nie, nebudem
tu ďalej trčať sochou na oltári,
jesť poctu jalovú, piť riedku slávu,
dym pustý voňať… veru nebudem!
Veď beztak, trebárs nesťažujem si
dák rada na nevďak, no vskutku včude
len obletí ma ľahký kúroček
z tej zapálenej dákej žertvičky;
raz do roka ak sa mi ulezie
smidôčka pocty, slávy za náprstok;
a moje včeličky, ej, slabo nosia,
na pohoršenie slabo! — akiste
len bavkajú sa s kvietky… alebo,
hí! nešťastnice! s motýľami, s tými
si vedno mlsajú… Ba všetko treba
v ruch snažný popchnúť! pohnať, poduriť!…
Nie! ani chvíľky nepomeškám viac
v tej chladnej výši modlou nehybnou;
lež medzi teplocitný ľud svoj pôjdem,
ta: zvedieť, čo tak robí? jak sa má?
čo tlačí ho, čo bolí?… dľa potreby
mu potom pomôcť, rany obviazať,
uľaviť, poradiť mu, pozdvihnúť ho,
ho obveseliť čím-tým: azda len
ho hodným nájdem toho — Áno, chcem!
chcem už raz v šíre kraje slovenské:
veď bohyňou som im — Preč s koturnisky!6
sandále podajte mi: krpčiatka —
hľa, pristanú!… A hupla z podstavca,
jak holubička z krovu na dvorec,
až sukienky jej osypla sa riasa,
len kartúnočky; popravila si
na hlave podviku s hviezd badkami,
v let cípy rozvinúc sťa perute —
Vtom svrčinový chvatla smoliarik

a vydala sa rezko na cestu.

Šla — ako kedys’ veľká Demeter
po gréckych vlastiach, hľadajúca dcéru;
ju nasledujúc, po Slovensku tiahla,
bo hľadala tiež — Že čo? Živúcu
si úctu, slávu! — ktorá znamená
sbor ľudských predností: sŕdc prostotu
a duší milotu; peľ čistých mravov,
pôvodu ranný rumeň, vernú stráž
dedičstva; v službe práce neochablosť,
pietu k mozoľom; snáh počestnosť,
cieľ stíhajúcich cestou rozšafnosti;
občiansku hrdosť, zápal za pravdu;
dobrotu bratskú, súcit, ľudskosť… Ó, by
ich v každom kúte našla s dostatkom!

I ide — Kam prv? húta… Do dedín
tých zasnežených! .
Sú ony i jej ríše základom,
podlahou pevnou, na nejž dovysoka
jej panstva vzrastá palác čarovný;
z nich najskôr k bohom modlitba sa vznesie,
tam najskôr nájde prístrešie a krb
i putujúci boh…
Jak k najprvšej
dedinke došla, na humienkach rázne
ju „cupy-lupy“ uvítalo. Ver’
príjemná hudba… ;
naozaj vedia na strunách hrať stebiel —
Len s chuťou po nich! hej, nech pršia zvuky
čo zrnko zlatisté, tak!… Ba zaslúžia
i potom úrody — S tým pokročila.
No sto ak krokov ušla tuliti!
zo školy brnkli detváci; len toľko,
že nepodrazili ju, rozpustilci,
tak trielili, sa skĺžuc. „Postojte!“
ich zastavila. „Čo sa učíte?
Sem s knižkou — Rectuj, chlapče; dievča, čítaj —“
A rapotali čos’. „Hm, nerozumiem…
a vy?“ „Joj, totka, ani my! nič, nič…“
a pustili sa v plač. „Cit, kuriatka,
až domov prídem, poviem Perúnovi
a sestre Mudrene. Tí odpomôžu,
tá dôvtipom — on trebárs oným, čím
váš otec kála pňa: klin žeravý,
veď viete: blesk — A sami otvoríte
si rúče bránku známostí,
šťuk, umček-kľúčik — Brš dom‘!…“
Zmrklo sa,
jak v druhej skrsla obci. Chalúpky
už vypliešťali do tmy okienka,
vše zažmurkajúc „poď-poď“ mimochodom
veselou žiarou. Zahla k jednému,
sa utúliac. Dnu priadky sedeli
pod praslicami, švárne mladice,
a drmú kúdele, kým na kozúbku
si ohník blkotal. A čosi-kamsi
odvili klbko piesní, ťahajú,
jak dlhé tečú spod prstov im nite…
Ťaj, krása! ; veru požehnám
im ľanu dlhého i mäkkého
jak hodváb najhladší, i ligotného
sťa mesiačkove vlásky… Ktorási
ju z dievčat zazrela a skríkla: „Poďte
dnu, babuška, veď zamrznete tam;
tu teplučko — ak chcete, nate kúdeľ!
a dostanete chutnú sušienku
na slinku, veru! —“ „Poďte, máme tiež,
i dáme“ — jej vtom ostatné. „Len praďte
mi usilovne, pritom spievajúc
; piesenka a niť,
kým odvíjajú sa a navíjajú,
sieť naviažu, kde chytí, zadrhne
sa pokušiteľ! Nato navštívi
vás sníček o ľanoch až vyše kolien,
o bieloviskách, plátnom postretých,
sťa naša cesta Mliečna — maľovaných
o truhlách, nabitých ním, privrznúť že
až ťažko vrcheň —: a že splní sa,
vám ručím za to!“ „Ľaľaď!… vzozrenie
dnu; to vám, dievky, kýsi boží posol!…
Vojdite!… Chytro praženičky mu,
ho počastovať!…“ Ale odišla.
Však onedlho zase oblôčik
ju privábil. Tam mládencov i starcov
húf. Jeden prednáša im, najskorej
učiteľ; prislúchla sa: z Pokladnice
to, o štepárstve… Vplietol: Vysadíme
tie pusté grapy; hanba, zarastať
im hlúpym tŕním… No, to sa mi páči!
vydýchla radostne… Oj, pomôžem,
že na grapách tých vzrastú štepnice
a stromy budú pod ovocím stenať;
druh Jasoň líčka zamaľuje vše
jabĺčkam, ako deťom na podstene —
A toho, čo mi vzdeláva tak ľud,
neminie všetkých bohov viazanka,
neminie… húdla idúc. — Na konci
dediny hluk a povyk v dome. Krčma.
I nedalo jej jaksi pokoja,
by nenakukla. Okná spotené;
čmud v izbe, hemžot ani v kopci mravčom;
až von čuť zápach — „My sme vyhrali!
nie hladoši hen… ašak veľkomožný
pán? Hýlen!“ zreval, dotackajúc sa,
chlap, červený sťa moriak, oči plánky,
a na stôl bacnul päsťou, že až čreplo
v skleniciach. „Hýlen!…“ s dutým škrekotom
sa tisnú iní — „Hore richtára!…“
„Gajdoši, hrajte!…“ „Žide, nalievaj!…“
a hurhaj, lomoz, výskok — Zhrozila sa:
Och, ohyzdy vy!… Uder, Perúne,
ich, Ture!… prv hen pozemského boha,
hneď za ním capa Vlkolaka tam,
a potom… ach! .
Porada bohov pru nech rozsúdi
a trafí príčinu. Vtom okno tresklo.
„Poď, babo, do tanca, ak rúča si,
nie Ježibaba. Tisíc!… chyťte ju,
okaľovači!…“ Ledva zutekala.

A vskutku iba v inej dedine
popadla dychu. V domku na kraji
sliepňavo kmitkal ešte kahanček
na parkančeku kozúbka. Tíš ináč.
Nazrela kradmo do iziebky skromnej:
Priam u postele hlavy čupela
samotná žena ,
skľúčené ruky, ako ku modlitbe,
a splašený zrak mrivo upretý
na nemocného. Zaťukala v okno,
o nocľah prosiac. Žena otvorila
jej sticha dverká. „Vstúpte, stvorička“,
zúpela dusene, „ach, nocľah — vďačne,
bár na lavičku môžem postlať len…
Var’ dobrý duch ste sám; tak pomôžte
mi ošetrovať dcéru jedinú
,
a var’ i opatriť, joj! — nasmrť chorú —
Ach, čo si počnem sama ako prst
ja biedna? prebeda!…“ „Pst!“ vchádzajúc,
zahriakla ženu. „Nie je pri sebe,
chúďatko; baluší —“ „A čo je jej?“
„Och, úložnica! hovorí pán doktor…“
„Cit, dovoľ, sadnem si k nej na peľasť.“
Tu krajom podviky jej postierala
tvár zarosenú, vrelé na čielko
však pritkla pravicu. „Huch, čierny psisko!
vyškeril…“ zjakla deva, strhnúc sa.
„Spi, dievčička, spi; odoženieme
psa, hneď, hneď…“ Tým sa upokojila.
Začala zvoľna, mierne oddychovať,
i páľa klesla — A po polnoci
prehliadnuc, riekla sčerstva: „Mamičko,
šak neumriem už?… A vy kto ste tu?
Nie Smrť? Ste peknučká…“ „Oj, Život, dievča!…“
„Ó, ďakujem!…“
A ako na svite
mať zapálila svetlo: ani slychu
po nocľažnici — Iba pamiatka
jej skvie sa na stole: hrsť zlatých klasov
a srpček strieborný… Tej radosti
u vdovy biednej, uzdravenej dcéry:
nie, neľze opísať! — I nejeden
z predákov dnes už rád by priženil sa
k sirôtke s venom vzácnej pšeničky
a srpca drahého; lež naša Hanka
si čaká Janka, hoci pastierovho
len syna: — má prísť práve od vojska —

Tak navštívila dedín niekoľko.
Fašiangy stáli: veselia… I neraz
jej pohodili svati výslužku,
na sobáš frčiac vedľa na vrancoch;
zodvihla, zjedla — Za to ona zas,
jak od sobáša tiahli s plesom, s hudbou,
kde vzala, tam ho vzala, posypala,
ich zlatým hráškom: tak, vraj, množte sa,
môj pekný ľude!… Ako plný dvor
mám rada kureniec, tak deťúreniec
preddomie rada plné!…
Ale teraz
už do mesta raz! Čo tam, ako tam?
Či obrazom je verným môjho ľudu,
a, pravda, keď už v ráme leštenom,
i krajším pritom, znamenitejším,
ušľachtilejším? — jeho vyšší vzduch
či jasnejší je, sýtejšie sú farby
a výraz hlbší?… Chytro nedočkavých
ta na perutiach? Čo jak spokojná,
i duša božská nevýslovne dychtí
po prekvapení… Aha! pekné domy,
nie chalúpky viac — temer kaštiele!
k nám nebešťanom zdvíha, primyká
nie vták, hľa, len, i človek svoje hniezdo…
Nu, stromec túži zdužieť na duba,
jak on sa rozkošatieť, prevýšiť
i hlavy obrov lesa; a tak je to
i s chalúpkou: tiež vzrásť chce, zmohutnieť,
sa v palác rozklenúť: len otázka,
v tom vývine jak obstojí jej srdce,
to dobré, verné, skromné, úprimné?
či podrží ho aspoň ako strom
svoj írečitý stržeň?… Skúsme to!
A zabočila do vysokej brány;
na patro vybrnkla. Sťa čipkárka
, odchýlila krídlo
dvier vykladaných… Ejha! zhíkla až
nádherou oslnená, prepychom…
Kde som to? u ľudí, či u samého
snáď Svätovíta v prvej svetlici?
no, nikdy blesku!… V krúžku dôvernom
kol na pohovkách hovejú si dámy,
pred nimi knihy skvostnom na stolku,
zrieť, s podobami — zrkadly to všetkých:
tak vyfintené radom; v účesoch:
ver’ Stríboh nenačuchre chmáram štice
tak —; vidno, výbor ruží pospolu —
Hľa, čo sme popri nich my bohyne?
chudôbky nebeské!… cnieť začala si.
A koniec? stŕpam: akým pozemská
beh pýcha zaviera: pád strmhlav v priepasť…
Domáca pani zbadala ju vtom.
S nechuťou vstanúc, podišla k nej, povlek
za sebou, ako na odchode búrka
svoj dúhový — „Jaj, sprostá Dora vy!
 Čo hľadáte tu? — Ešte
sem do salónu sa ti vteperí!
von! — Neviete sa pýtať služobných?“
„Ach, odpustite, milostivá riekla
pokorne, veru neviem, alebo
som pozabudla. Nebude sa páčiť
čipôčky? krásne!…“ „Už som povedala!
Dosť jest tu krajších pletiek po krámoch,
nie ako vaše švorce — Iďte už
ta s Bohom —“ „Oj, s ním!…“ Dvere pričapla
až za ňou. Posla ako oparená,
dol’ schodmi hupkala, si vzdychajúc:
Ej, kde si, zlaté srdce chalúpky?…
Však z brány umknúc, vzmužila sa skoro:
No, iste, umien chrámy budú tu,
v nich služby úkony… tak poteším sa!…
I brúsi — hľadá, číta nápisy:
,Hostinec‘ samý!… Môžbyť: taký, kde
je učenec či poet hostinským
a hosťmi duchovia!… A na ponočných
sa stínoch vzniesla k osvetleným oknám.
Pozerá: — Horký! tela služba len,
hry, rozkoše… Preč! inam; lež i tam
to isté… Beda! pekní robotníci
na mojej šírej roli slovenskej!
jej… . Sborový
vtom zaznel spev. Ach, neteší ma viac
, znie mi ako chorál tryzny…

Spár obehla miest. Ale: Na dedinu
späť — vyhrklo z nej vpokon, stojacej
pod lampou nárožnou. Späť! s včasným jarom,
z nechuti okriať, zmôcť sa z nevole,
sa zo zármutku preniesť do radosti!…
Ta k deťom bosým! s nimi pohľadať
po spažitnelých znova kosienkoch
si dcérku, zahynulú od polroka:
kašičku drahú! — K mladým oráčom! —
im, zakiaľ sejú, upravovať vánky —
k trávniciam! — ozvať sa im z húštiny
jak posmievačik, milým drozdom z hájov —
Ku vyšívačkám! — v práci na prahoch,
vše hrsť im kvieťat priniesť za vzorky —
Do sadov! — najprv pánu farárovi
roj pomôcť osadiť, a pod lipou
kým skladá — kázeň k nedeli snáď — písmo
mu posypať z nej otraseným kvetom —
Na zbožné polia s tým! sa na vlnách
ich hojdať, fľúskajúcich nevädzou,
ohníčkom… duriť rybky-prepeličky;
na medzi podumať si s básnikom —
tam vyčkať slávnosť letnú: obžinky,
a na snope si sediac, najslávnejšom
to tróne, veniec prevziať, uvitý
bohyni svojej večne vďačným ľudom…
Tu pomyslov niť náhle pretrhla,
a na lampe si zažnúc blkom fakľu,
šla nocou, kriely vlajúc podviky…

To bola dosiaľ cesta Živeny
tak v obraznosti. Teraz nastupuje
tú kamenistú… Nože, zbadáte-li
ju zďaleka sa blížiť, otvorte
jej príbytky i srdcia dokorán!
Je ona dobrá vaša bohyňa,
a jedine vám zbudlá z olympických;
dák neodpravte ju, by neskárala
i ona vás tým, že vás opustí
a zahrebie sa navždy do azúru…
A dbajte o to, by vás potrafila:
jak mužov, na postati zakaždým
s vysúkanými k činu rukávmi;
jak ženy, zavše v prácnych zásterkách
u nepostojných bidiel domácnosti,
kol krbu ako priadky-vrtielky:
tak predchodiacich mladi príkladom —
A jestli našla by vás kratochvíliť:
že, keď i telu, duchu hoviete
vtom zároveň, ba šetriac dvojice
tej zvlášte túto lepšiu polovicu,
jej zverujúc smer dávať, dozor viesť;
bo žiak to v pomere a vychovateľ…
Tak zacíti sa medzi svojeťou,
sa medzi vami udomácni: domov
jak, prikvitnúc vše; rada zúčastní sa
či vašich na strastiach či na slastiach,
si k vážkam sadne vrelej zdielnosti,
so slasťou misku k ústam skláňať vám,
tú so strasťou však vozvýš schytať od nich…
— Nuž, tak ju prijmite, by neťažkala
si hádam na mňa, mysliac si, že som
len očistom prial šťastlivú jej cestu.

Dnes dvaadvadsať rokov tomu,
jak otca som si pochoval,
ustelúc tesne ložisko mu
k tej, korunou čo bola domu,
jak i sám ju tak menoval:
i z úcty k obom padám na kolená
podobne kedys’ v bôli úpadku,
a z časov prívalu, z vĺn zapomnenia,
kde všetko plávä2 je — smeť, kameň, pena —
v svit vynášam ich drahú pamiatku.

Ju očíšťam, ju vyväzujem
z hlín záplavy a z veku krýh,
a každý iný nad záujem
na oltár srdca povyšujem
stred citov vďakou horiacich…
Bôľ zmŕtvel už — toť, znak! že všetky rany
prv-neskorej sa iste prihoja;
žiaľ mrkne síc sťa tôňa v duše stráni,
aj zmizá však, do slzy vyzbieraný,
v tom ponad cmiter slnci pokoja.

Neporovnávam svoju stratu,
ač zničila ma bezmála,
s tou, ktorá — mierou k neobjatiu,
tak veľká — tieto dni Rus svätú,
Slavianstvo, ľudstvo polkala;
neporovnávam — Len si pripomínam
tie dávne hroby v tichom ústraní: —
a nevdojak svoj smut z nich odopínam
čo oblak — s ním sa vznesiem, letím inam —
k čerstvému rovu Jasnej Poľany.3

Tam u nôh dubov rozložitých,
z pliec zhodiv nošu zemských tiarch
i úloh ducha obrovitých,
po rokoch nepokojom sýtych
svoj pokoj našiel patriarch:
muž prorok, poet orličieho letku;
múdrosti baník: v tom, jak žitím šiel,
mu zmysel stopujúci do dôsledku
a v súsled, rovno nebeskému svedku,
i zisťujúci jeho pravý cieľ…

Ja myslel, toho rozkročenia
keď dejateľ tu skončí púť:
Rus celá sklesne na kolená,
nech v kment či v žíň je priodená,4
a roztrhne si v mukách hruď
i kvíliť bude, žalobnými stony
že naplní svet po najďalšiu hrádz,
sŕdc kladivami tlčúc v Kremľa zvony: —
a hľa! — len ľudu kľačia milióny…
Im žil, im umrel len! im niet ho viac!

Veď každý národ svojho neba
si rozpne sklepy prejasné,
kde jeho svetlá hľadať treba,
v nichž dvorí si a cení seba;
duch ušiel — hviezda vyhasne:
i hneď by mal strop zmračnieť do pokory.
Tak aspoň stáva sa i v nebesách,
keď ktoré slnce obeťou tam zhorí:
tu ako slzy kanú meteory,
sťa popol skruchy5 kozmický tlie prach…6

— Čo zhrešil, v akej službe hada?
Kto smie ho na odpoveď brať?
či farizejov mrzká rada!? —
Kto hľadá pravdu, Boha hľadá,
kto blížneho rád, Boha rád!
A ľudstva vredy pučiť, zmývať špaty,
tvár vtlačiť už raz heslám chýrnych viech;
než brať, radš’ dávať; hlásiť úsvit zlatý,
hold priniesť práci, viny odpúšťať i
byť zmiercom, dobrodincom… či to hriech?

On nazrel, kde čo ľudstvu k škode:
i údol bied mu k zátišiu
primeral rajskej o slobode.
Nie veľduch s veľkým srdcom v zhode
má plnomoc tu najvyššiu!
Čo v spoločenských ústavoch je zhnilé:
von s tým! bár budova sa stroskoce
; — pílku na pahýle!…
; — v pec škrupiny! sklad síl je
 v jadre: život, kvet i ovocie!

On predsudky len ráňal staré,
kást modly, krivdy obludy,
by ľudskosť zdvihol na oltáre;
nie, v súde s veľkým srdcom v páre
duch veľký nikdy nezblúdi!
Palácu velil: pred chalupou skloň sa!…
Nie rek on, zem čo s chlebom zrovnáva,
z nej krája si — ; však výboj Macedónca,
plen Caesarov kde?…7 zato nezná konca,
čnie nad čas jeho myslí dŕžava!

On zhrdol sladkej liene puty
a s činom zväzky rodinné
udržal po sklon zemskej púti;
nie, veľduch veľkým srdcom hnutý,
on slúži Bohu jedine!
Roj vábov zaplašil: hyš! v straty diale,
krkavci —; zvolal holubice ctnot:
pomôžte obrať zrnko — ideále —
ho rozsejem… a chôvou dám mu stále
jas duše, krvi žiar a čela pot.

On prírody ctnom na podolku
zdroj odkryl mravnej posily,
ľud v štepničnú kol združil škôlku;
nie, cieľ svoj s veľkým srdcom v spolku
duch veľký nikdy nezmýli!
Tam učil, cvičil detvu ľudstva bielu
pri svetle umu, srdca pokore;
ba nech tak Kristus tu zas kráča k cieľu,
viem, rečie mu: Len ďalej, učiteľu!
vykladaj moju ,kázeň na hore‘…8

… A predsa porok, anatéma9
na hlavu spasiteľných dúm.
Chrasť v prieč, kde frklo čisté semä: —
jej jašterčie ho dusí plemä,10
jak depce evanjelium.
Pych sebstva bujnie, prúc sa na litery,
v tieň kryjúc: Boh že duch a láska je…
Tak zapadol v ňom prameň živej viery;
kto nenávisť tú s jeho láskou zmieri?
kto z hrobu jeho kameň odkľaje?

Niet toho mračna, ktoré nebolo
by na slovenskom poodvislo nebi,
jas jeho zamútiac a do hlbokej
pod sebou tône splna pohrúžiac
rozkošný ovál zeme; domovina
že Slovače — jej sväté dedičstvo —
sa pozdala byť lánom samej smrti,
jej doliny — sťa hroby zapadlé,
jak ošumelé pomníky jej štíty,
uprostred s večnej muky znamením,
zazávojeným v noci zármutok.

Od vekov tiahli ony, ťažké mračná,
v preteku divom, zhonu reťazou,
s dychtením zahatať svit, svetlo zhabať
či aspoň poškvrniť ho na súmrak:
tam spod obzora kopami zvrúc čmudu,
z kejs’ vyhne osudnej čajs’ hnev i potrest
za uvyklý si neruch životný,
i s neresťami sladkú spokojnosť,
veselie v porobe…; tu z nešľachetných
pŕs ľudských vyrútiac sa na povrch
v príšerných podobách: — Hneď kúrňava
lži historickej, ošemeti pieskom
zasýpajúca pozor putujúcej
po svete pravde — hnedky plemennej
to bobák zášti, zglbatený spupne,
zlovôľou ssinalý, blesk v okáľoch
a v hube náboj búrky: v okamžení
do gruntu vstave ohrad vyvrátiť
cudzieho dobra —; zatým utŕhačstva
rozvláčné šmúhy s dymy zľahčenia,
so žiarou závisti: vždy na postriežke,
vždy nástrahou, sa prikrasť, zahodiť a
na hrdle krásy stiahnuť kosílkou —
náramné zápäť dúly, ulichy,
v bŕv riase úrek zárazový, metlu
víchrice v pravici a v podolku
roj kobyliek — i nádej ešte spásť! —
v baránkov vlne krvilační vlci;
bez konca pľušte s nudou, omrzlosťou,
zrazenín malicherných bezpočet
s žihadly protivenství; výpary
zbahnelých myslí, mozgov streštených;
smršť rodnej zrady, bludu hmla a šero
nevedomosti, spravodlivosti
zátmenie otupné; jak do okov
by zvierajúca tiesne osuheľ,
fráz chumeľ falošných a metelica
vtom svevolenia, nadovšetko však
až po temenách terigajúci
sa oblak tlaku, so žarnovy náklad,
pod ktorým verné srdcia pukajú,
jak pod vozom piarg… vôbec krivdy chmáry
bez dúhy zmieru, lásky pozlátky
na okrajinách… Tak sa valili
z podpaľovaných žreci sebectva
oltárov ošklivých — čo dmuch, to puch,
vystupovali ako kúdol pekla,
zdvihnuté víchrom zemské smetište,
prach všetkých sveta ciest; v mrak hustli, hrubli,
a rozkrídliac sa, rabským kobercom
priľahli krásny blankyt slovenský,
tam utkveli a veky fľakujú ho
sťa porok, kliatba —

Ako, Pane svetiel!?
či náš tu údel má byť vymknutý
spod tvojho azúru, nímž otočil si
zem ako rúškou k svadbe nevestu?
ten nesmie poznať svetla jedine,
sa na výslní deliť, potešiť sa
výhľadom vo svet voľným, širokým,
s inými dielmi šťastne závodiť
o jari prvenstvo, trón slávy letnej,
bohatstvo jesene? Bo pola nebies,
tá nad ním rozstretá — sťa zrkadlo,
v ňomž uzerá sa počas rozvitku
tvár proťajška — len ona musí slúžiť
za zhromaždište všetkým tulákom-
oblakom, všetkým zhavranilcom-mrakom
k hniezdeniu trámovím, čo poľana
surovcom-víchrom k rvačke, blýskaviciam
jak ohnište a dielňou fujavám,
utkávajúcim rubáš umrlčí
na život pod ňou…? či tak, Bože, tak?
Nie! — Nebo nie je mrákav domovom,
lež za bydlište majú slncia, hviezdy
ho prirknuté si deľbou svetovou,
bez odvolania; každá jeho časť,
nech švárny grúň je, prívetivá úboč,
laz okázalý, nádherná nech step,
útulné údolie či nekonečna
klin tajomný, ba trebárs záhybček
na plášti diaľky: každé v sebe hostí
rod oných jasných obyvateľov,
bez výpovede, v nepretržitom
s ním paprskovom zväzku… Akže predsa
sa podarilo mráčku podletieť
až na nebo, že aj ho zaujal,
hrad jasna ten, vše zdá sa iba zraku
zo stanoviska nížin žalostných:
nesmierny ešte prehrádza ich priestor;
i pohnutie len krielom, vietor ducha
jak po spočinku z brala večnosti
zas mieri v let, a pyšný obláčik
už zmizol aj a — slnce zostáva…

I na slovenskom nebi svitlo to
vzdor všetkým čierňavám, čo spletali sa
dňa záclonou; bo svitnúť muselo,
keď požehnaná prišla plnosť časov
a porodila túžbu života.
Sám osud prísny, stanovený Bohom
vykonávateľ jeho zámerov,
snáď želejúc aj starej nepriazne,
že pozde vystihol ich veľký obsah,
on zrazu zmilel v temnom obličaji
a k totej strane zemskej v zápači
obrátil láskou zazorené líce.
Jak anjel v hluchej noci zostúpil
v rmut pozemský, styk s nebom nadviažuc,
a do srdiečok nemluvniat, tých spod sŕdc
chudoby pošlých, vnukol zlatých iskier
rodoľúbosti. Vzpláli v chalúpkach,
sťa Prometea lúče posvätné:2
prv v detských zreniciach sľub budúcnosti
bolestným matkám v prvú útechu;
vo mládeneckom nato holde kráse
; tak v mužnom zápale,
nímž na oceľ sa vyskušuje ráz
a vôľa zovrie k činom blahorodným
.
A zo strážnic, tých národného bytu
vystúpiac v pole borby so stínmi,
na spôsob fakieľ vzbĺkli horlením:
snímali beľmá z očú slepoty,
do mŕtvych duší nalievali ohňa
vzkriesenia, teplom v obeh pohnali
krv v tepnách strnulú: — tak tmu vždy širším
zaujímali krážom na zemi,
že krvácala tu-tam červánkami,
na nebi zase vždy viac prietrží
naotvárali v zasmušilých mračnách,
že v prvom rozkvete zem prvý raz
sa s nebom stihla zhliadnuť z tvári v tvár,
až oba splesali, tu radosťou
horúcich ruží, slnečných tam jasom…
A v úkole tom tvorčích géniov
tie živé pochodne, sa obetujúc,
do vyčerpania vytrvali síl,
strávili všetok olej duševný
krvavú živicu a osypúc sa
pokoja popolom, v ňom — zapadli,
jak slnce, vyplniac dňa úlohu…
— Že zhasli naveky? Nie, na slovenskej
vtom zjavili sa znova oblohe,
skaď napriek všetkým vzduchu zámutám
— ó, predrali ich samy pablesky! —
nám nesmrteľne svietia — ako hviezdy,
zaviažuc i noc v službu národa!…

Zájdite, bratia, pod ten baldachýn
jasného večera a zdvihnúc zreteľ
svoj, pozorujte pochod súhvezdí
i obdivujte: — Našej obrazárne
to zázraky! — Či poznávate ich?
Vraj, Mliečna cesta — oj, nie, ja ju zvem
Bernolákovou, družinu čo hviezd
jak vzletná prť si vedie dolu-dolu
až nad hole, tam v úcte pokloniť sa
Hollého stálici… A obok, hej:
plejáda Štúrova, až na zenite
so sladkou Lýrou Sitna —; na svahu,
toť, Arktur-Hodža, ukazujúci
smer cez bludište národnému vozu:
čo žmurk, to výron bleskných pokynov —
Tej hviezdy hviezd dnes objav slávime:
jak pred stoletím družkou Kollárovej
veľhviezdy vzišla z tichej chalúpky,
a prekonajúc žhavý žitia oblúk,
zapadla v smutnom Tešíne, by zápäť
na nebi nočnom svitla stálicou,
nám nesmrteľnosť rodnú zvestujúc: —
čo svit, to kytka tešných pozdravov…

— Že oči klopiť v dnešnej únave?
Ba hore zraky! Opúšťať že kriela
pod dneška olovom? Ba srdcia vhor!
K tej hviezde skvúcej hľaďte uprene,
si preciedzajte do duší jej lúče
a srdcia nimi zahrievajte si:
sú plamom ony turíčnym… sú „Dobrô
Slovákom slovo, súcim na slovo“!…3

Za slávnym Hodžom, orlom vysokých
kôl v pomysloch, zas — Lichard striezlivý:
Podolím chodák len, no zato všetkej
cti hodný oráč, v roľu dedičnú
hlbokou brázdou zarezávajúci
svoj obrodný pluh: až vše zosŕkala
od bôľu — a či slastným vzrušením? —
ten jeho ostrý lemeš pocítiac
si v srdci samom —; gazda nad gazdov,
čo od úsvitu po mrak zaplňuje
deň tvorčím obsahom, jak včela plást;
syn zeme-matky poslušný a verný
vo pridelenom ňou mu šafárstve
do smrti; dobrých živlov tovariš,
prírody — panny šťastný milovník: —
pred zrakom ,Obzor‘,2 ako rozkrídlenú
by veleknihu božských poučiek,
kým v opatere ,Pokladnicu‘3 stále,
kam výdobytky zhŕňal skúsenosti,
ukladal zlatý námah zárobok:
zažehnať už raz rodnú chudobu,
ju obohatiť…

Za ním Záborský,
sťa jeho pomocník: bo s rozsievkou
tiež plnou zrna, na úvetrí ducha
ním oviateho, vycúdeného
na vtipu riečici — hej, zrna pravdy
nabranou, sperleného ako rosa
o vzchode slnka, v kvetných srdiečkach
utkvelá ťažkým brokom strieborným,
uzardelého rujnou žitia túžbou
jak iskry žertvy — K tomu pohonič
s štipľavým bičom, rodný záprah v pokrok
podúrajúci, šibajúci ním
príživnú háveď; mravokárca vážny,
pridŕžajúci ctnoty zrkadlo
ku spoločnosti tvári, nešvár kde
a pehy škvrny toľké —; klčovateľ
a kynožiteľ bez milosrdenstva
netrebných chrastín, burín na poli:
by kypro-mäkko ustlalo sa siatiu
i klíčkom vstalo ono podobne
obudenému decku smavému,
svit v perečku, sľub budúcnosti šťastnej,
žní zlatých záruka…

A za oboma
tak bystro, ako valach za prťou,
im privolajúc zďaľa hlučné „Mor ho! —“,
náš statný junák Samo Chalupka:
„Hoj, mor ho, detva môjho rodu, kto
ti kradmou rukou siahne na slobodu…
bo Slavian jak len seje na svojom,
i na svojom žne — nechce cudzieho“:
nech mozole sú, slzy a či krv…
A ako im a spolurobotníkom
kol na národa roli dedičnej
predniesol onen životný svoj program
a všetci si ho do sŕdc vštepili,
pot utreli si z čiel a robotné
zložili nástroje: tu zhromaždil ich
na zaslúžený oddych na trávniku
úvrati spolných, zakvitlý kde lôh,
a predkov deje im tam rozprával,
ním vyvážené z mračnej minulosti,
v úchvatných baladách: ich kruté boje
s odvekou saňou krivdy, víťazstvá
ich svetlé nad ňou, ako sporážali
po jednej tie jej ľudomorné hlavy
za oným ,Mor ho!‘ heslom junáckym…
Slúchali s údivom a — horeli —
A zápäť zas sa pustil vo spevavé
preteky so škovránky nad nimi
a preplnil im duše veselosťou…
Splesali, vzhupli z miest a zajali
tým širšiu postať s chuťou — Mizla práca,
jak slnko mizlo nebom k západu —

Tak jedno za druhým, hľa, rodili
slovenské matky znamenitých synov:
hotových navliecť jarmo národné
si hladkú na šiju a maninou,
cez protivenstvá sveta, napriek tlaku
omínavému, k cieľu teružiť
ohromný jeho náklad napätými
do pretrhnutia svalov pobočky
a vlákny všetkých síl; ho každým duše
dýchnutím podniesť; z miesta na miesto
ho pomknúť každým srdca pohnutím…
Toť, povinností naplnených jasný,
nezmenný úplnok, čo presvieti
i najčernejšiu polnoc nástrah — Toť,
vysoké samožertvy hranice,
plápolajúce z mrákot nenávisti
jak zore spasenia —

Ó, šťastní sme,
že máme takto skvostne osvetlenú
minulosť, ktorá ináč temno je,
je hluchota, mlk, priepasť zábudy.
V nej svetlá horia nám, čo samy svietia
si k dnešnej oslave: či nie to slávne?
V nej skrývajú sa pre nás pamiatky,
čo v pamäti nám zašlej starosťou
svitajú samy: nie to nesmrteľnosť?
Z nej príklady nám čnejú ako bašty
hôr, ktoré nikdy nesploštejú v pláň,
sa nepreminú: nie to bez príkladu?…
Nuž a my čo, ich potomci, či ich
nasledujeme všetci ochotne,
či snažíme sa dôjsť tak samosvetla,
tak vkoreniť sa v pamäť, za príklad
tak poručiť sa pokoleniam po nás?
A tu si každý práve pri takejto
príležitosti predlož otázku:
Nač som sa zrodil, v reťaz národa
poč vplynul ohnivom, či márnou ničkou
mu počet zveľadiť —? Keď snietkou som
tiež jeho stromu, či prinášam aj
v povestne dobrom ovocí mu osoh?
a či si iba tyjem z jeho miazg,
výhonok-zlodej? leda prázdnym kvetom
do očí bľusknem svetu, zašuštím mu
v sluch novej listvy riasou nádhernou —
s všakými vetry kolíšem sa v lieni
a tlieskam-plieskam — v slnci s múšaty
si halaškujem, toniem v rozkoši —?
abo som ogrman, ba jablko,
no červavé?…
Bo beda národu,
čo zo dňa na deň žije v jeho údoch:
bez vzozierania k budúcnosti horám,
k tým sfingám záhad v hmlistých obrysoch;
bez naslúchania nových bublotu
dôb, prúdiacich sa v diaľach z vysokých
brál všeľudských snáh; vôbec bez zmyslu
pre jasno pravdy, dobra mohutnosť,
pre dôstojenstvo krásy — Je on žobrák
u cesty sveta, priživujúci
sa na náhody biednej almužne;
len nad ním zaplakať a — ponechať ho
osudu, aký vyvolal si sám…

— Ostatne i tie všetky spomienky
a pamiatky, nech akokoľvek drahé
a vzácne sú jak minulosti odkaz:
i ony sú preds’ mŕtvy kapitál
len, zakopaný poklad — klenoty
kés’ rodinné: ak totiž šťastný dedič
ich stráži ich len, sediac na truhle
jak povýšenec slávy šedej, ináč
na pohodlnom lone s rukami
a s hlavou v odporný dym zatratenou
rodinnej pýchy — Áno, úrok ich
len ruky prítomna, len dedičove
to ruky môžu prácou vyzískať,
tak uplatniť ich mincou v obehu;
len ony, zdravé, pilné, voľné ruky
s pomocou umu rád i dvíhadiel
a okrídlených túžob srdca vstave
sú znásobiť aj tú ich istinu
za podklad, základ, poklad veľkej, slávnej
nám budúcnosti rodnej — bez konca —

A preto po tom zapálení sŕdc,
po zahorení duchov u vatry
tej slávo-radostnej — tým horlivejšie
priložme ruky k dielu, natešení
i obživení, upamätaní:
len na robotných dňoch sa zakladá
i sviatku veleba! — Hej, do roboty
zajmime čeľaď úsilí i vlôh
a túh i túch, kde aká k službe v kom,
a stíhajme i otcov svetlý zámer:
že v nebývalom svitne rozvitku
tá naša drahá roľa dedičná,
nad sebou nebo snahe naklonené
s podolkom hojných darov blankytným;
a raz tak tiež, keď iba pamiatka
ak po nás zbude, našou zásluhou
uzámožnení, šťastlivejší od nás
oslávia vnuci naše ročnice…

Veď biedna je tá naša Orava:
namiesto chleba ušlo sa jej skaly,
zač potom je i ,celá boľavá‘,
jak pieseň ľudu trpko nad ňou žiali.
No, ak je prípustné, že zrovnáva
sa malé s veľkým, tak bez samochvály,
to bohatá i slávna, šťastná zem:
jej Slanica — toť, druhý Betlehem!

Bo tam zvrel prameň slovenského slova,
prúd bystrý, čistý — medu samoteč —
a hate, čo ich vek navrstvil znova,
v riečište preťal strieborný jak meč;
i ako kedys’ dcéra Jairova,2
precitla z mŕtvych, vzhliadla naša reč,
svit pozdravila v hrobe odomknutom:
pod čarodejným Bernoláka prútom!

On zriadil zvuky jej hneď za rána,
by neboli kýs’ povržený tovar;
po zrnku zniesla jeho ochranná
péč rudu jej a zahrnula v „Slovár“;3
a skrsol zápäť s vyhňou Vulkána
i nástrojmi slávny tavič-kovár:
Zaznela v epopejach Hollého,
v selankách, v ódach — priam i na neho —

A iní prišli majstri do posluhy,
zlatníci, rytci… mnohý Cellini.4
Tu lúkou skvitla, mračnom v páse dúhy
zhrkala jarkom z každej doliny;
vzduch rozspievala zvonom, plným túhy
prebúdzajúcim našské končiny…
To spôsobil on, haviar požehnaný,
ju vyvážiac čo poklad z rodných baní!

A či jest vyššia v svete povinnosť,
než zachovať reč roditeľky-matky?
ju milovať, ctiť dedičný čo skvost,
nímž ľze sa pýšiť v nedele a v sviatky?
a keď v nej národa tkvie nesmrtnosť
i erb, tá skrýva duchovné mu statky,
vzdor priekom-vztekom lži a pomluvy
aj hájiť ju jak truhlu úmluvy…?

On vedel to, syn verný sladkej matky;
i pošliapanú reč jej zodvihol
z ciest, smetísk — Videl, trpí nedostatky,
brud, prach ňou; znal však, vyjde z nových škôl
roj brusičov: a kryštál zblýska hladký,
briliant rodu, jeho žitia soľ…
Ba chvála, vďaka ti, náš Slaničane,
a požehnané tvoje prácne dlane!

— Dnes spomíname: ušlo stoletie,
jak priekopník ten veľký zavrel oči.
Už popol on — i kosti zotleté;
no žije reč, ba kvietím na úbočí,
kam, aby vzplálo v plnom rozkvete,
slniečko priazne okom nezatočí.
Ó, keby… divy vstanú osvety!…
Buď česť i sláva jeho pamäti!

Však predka oslava je márna, podlá,
ak nemá on nám ožiť za príklad.
Nač k cti mu vatru sklásť a do pohodlia
sa kol nej zavaliť a opekať…?
On genij ruchu je, nie mŕtva modla,
a preto zhriati, hajde! na postať
kol životnú, kde toľko ujmy, psoty…
Keď dedo svieti, vnuci — do roboty!

V tej dobe, keď sa vylial Ducha
prúd svätý každé na telo,
do svadobného zem sa rúcha
a nebo v slnce odelo;
keď tepna žitia búši veselo,
hruď dme, hrá v rukách, okrídľuje nohy,
i hlavu starca vzpína vozvysok,
z čiel kreše zlaté iskry myšlienok,
hne v duši balvan predsavzatí mnohý —
vyprášťa všetko z poroby,
kvet posádza i na hroby…
v tej dobe, kol kde ruch, beh, let a tok,
ó, pomýšľajte vážne na úlohy,
vy, ducha toho vzácne nádoby!

Hej, vy, imž daná ducha sila
a mocou slova vládnete,
chápte sa! Zloba obrátila
zas oje, sliediac po svete,
sem v kraje, beztak smútkom zastreté
pre škody, ktoré dosiaľ popáchala
o navštíveniach s károu železnou;
jej ešte nie dosť: plen chce znov a znov,
chce naskrz púšť, kde piesok len a skala…
chce záduch kahančeka bár,
i na klásoček pripiecť zmar…
S tou cudzopasnou pliagou, ohyzdou,
v nejž frfre vzpura proti duchu stála:
s ňou máte stáť zas skoro z tvári v tvár!

A preto zavčas zásobujte
duševných zbraní arzenál,
na každej brúste, točte, kujte,
že, jakby blesk v tme trblietal,
vzplá: — šelme beľmom sadne na okáľ
,
skaď zapára zas v svedomie sťa hrom…
Lesť múti tam — vy cúďte dôvodom;
tam presila — vy zdvižte ruky holé
k nebesám, iba s knihou kníh,
jak Luther kedys’, slabý mních,
a: Tu sme! — skričte — v nás Boh, spása v ňom!…
A bojovníkom božím nechá pole
v svet rozprášený s hanbou broj a pych…

Ó, Bože, že vždy ešte brániť
i púhy dych si treba nám;
že chcú nás nasmrť v duši raniť,
tam práve, kde ty máš svoj chrám,
čo sebe k cti v nás založil si sám,
keď si nás štepmi vkorenil v zem túto,
nás upravil vzrásť sadom zeleným
— proťajškom neba — s kvetným sklepením…
tak, bohužiaľ! — však ver’ i tebe ľúto? —
Nech nie tá zhubcov pohona,
farizej ľstive nekoná,
nezrádza Judáš: s letom milostným
ký život o žniach zaplesal by tuto
na ohlas trúby z hradieb Siona!

No poručeno tebe, Bohu!
Veď keď aj hustnú záveje:
chováme ešte nádej mnohú,
a kvet je dieťa nádeje;
len v ohni kov sa zlatom zaskveje.
A potom deje nepochybne svedčia:
boj pravdy vzal sľub na víťazstvo dňa;
krv mučenícka zvlášť je úrodná:
tým väčší zisk, čím obeť bola väčšia;
i kalich blenu vypitý
vše prídatok mal nemrity;
a z hranice, čo vzňala pochodňa
streštencov, sestra katanského meča,
fénixi vzlietli kedys’: husiti…

To on — náš Ondrej Halaša,
to bytu jeho rázovité ťahy.
Však ver’ sa každým ponáša
na muža vôle, borby, práce, snahy?
— A tento činiteľ náš drahý,
predvojak, strážnik v každom čase:
tá hlava — plná našich starostí,
ich premáhači statní — ruky obe;
zrak, záujmy čo rodu pasie;
hruď vzdorujúca krivde-zlobe,
to srdce teplé, zlatej rýdzosti:
to všetko, ach, už — odpočíva v hrobe…

Môj druhu, brate, Ondreju,
keď už tak sudba nepraje nám v ničom,
zlá Ježibaba-macocha;
ty ponechaj nám nádeju,
že aspoň duch tvoj, ten nás neopustí —
Ním zasahuj v náš život pustý;
buď kvasom tajným, ostňom, pohoničom,
dorážajúcim dákym blesku bičom
na slovenského leňocha!

Čas beží, tečie, letí —
Beh jeho, prúd i let
v zmien chorovode zrieť,
jak hádzal by kto kvety.
No zvlášť ho znamenať,
keď pieseň zo zajatia
pŕs umkne, húska zlatá:
tu čuješ kriel, jak chváta,
zdvih rytmický i spád…

Prečo sme nie Amfiona —2
Ariona3
potomci či Orfeovi?4
abo radšej
z mužskej chasy, hodne mladšej,
každý člen tu — Lumír5 nový?
že i naša pieseň koná,
zapálená od ochoty,
vehlasným ich za príkladom
zvuky, slovy
mohutnými,
kovovými tóny, rýmy
slávne skutky, divy radom:
Šelmy krotí,
poráta sa so lži hadom,
krivdy draka
zrazí tu, tam vlkolaka
urkne psoty;
vzprúh nasadí lenivcovi,
do slabocha vleje ducha,
že priskočia k rodnej práci,
chabci dosiaľ, darebáci,
zrazu súci,
pohotoví —
Herkulovia, Valibuci;
splní, o čom blúzni tucha
v hlavách večne rozjatrených
Popolvára, Popolušky,
uložených
macochine na podušky;
medzi snehom, medzi ľadom
jaro stvára prostred zimy,
púšť kde, hrdé dvíha Téby,
ba rozličnej dľa potreby
pohýbe i Vyšehradom!…
… Ale keď aj nie sme nimi,
epigónmi šťastlivými,
nehanbme sa! Štyridsať
liet, hľa, prešlo najašene,
ako víchor ponad sad,
ponad ľudské pokolenie,
šije truštiac, drtiac plecia;
a my predsa,
zahládzajúc štrby strát,
čo sme boli, tí sme sami,
vencom zvití družne, mile
kol ohniska,
skadiaľ rúče
prebleskujú techy lúče
do sŕdc, imž sa samým stíska;
bo veď piesne sú mu plamy,
iskierkami
peknoduché kratochvíle;
a to všetko zďaľa-zblízka
zázraku len, čarosile,
krážu piesne ďakovať! —

V tej slovenskej piesni
koľký zviera cit!
Hneď jak škovrán plesný
vzletí velebiť,
na krídelciach svit;
velebí, jak slnko vzchádza
spoza dumných hôr,
slávu hlása, holdovanie
tróniacemu o Vajane;
aj ho spevom doprevádza
večer za obzor,
zvúc ho, vábiac späť:
„Hej, pod Kriváňom, tam je krásny svet!…“

Hneď zase kvíli ako slávik
za noci v krovine.
Čo jej je? Vari číry návyk
to u nej, mazny jedine,
len žiale nevinné,
a či to jej už od národu
nálada nebodaj?
Ach, nie; má k smútku príčin veľa!
Svet mrcha: kým ju tupí, aj
jej úklad strojí, večnú škodu:
chce, aby — zanemela,
tej skale rovná bola;
i preto plače, vraj:
„Kto zná, či ti zajtra už spievať dovolia?…“

Ale hoc by pritom
zájsť sa prišlo jej,
vyrazí to citom
vzdoru zavše z nej
v slohe horlivej.
Vlákny túh sa žitia chytí,
pustí nevoľa:
vyletí jak z klietky sokol
medzi mračná, skrúži vôkol,
v blýskavici, v hromobití
chase privolá,
strach kde drví ju:
„Nebojme sa, bratia, veď sa ony stratia,
Slováci ožijú!…“

Nie sme oných veštcov slávnych
epigóni,
poslaní dnu plnoprávnych.
Ale zato
— kde sa vezme, tam sa vezme —
i nám vše to v dušiach zvoní
rozmanito, jadrnato,
skladnou hranou
zhrajú city, mysle zhudú:
akiste len preto, že sme
deti spevavého ľudu.
Áno, to je
poslaním v nás: vlohy, dary,
všetko s túžbou rozháranou,
napružiť sa,
čujných pŕs sa cez nástroje
prepiať strunou,
v nejž sa pôvab s krásou pári,
duše lunou,
zvrelou slávy na oltári,
stenúť k pierci, na jazýček,
a tak potom vyraziť sa,
ako mysle blýskavica,
zvučnou mluvou, požičanou
štebotavých od husličiek
počnúc vážnych do varhanov,
od drumbleniec
do gajdeniec,
od gajdeniec do fujary:
v slovnom speve,
v spevnom slove,
jakby boli na znamenie
čaroprútom obudené
zo zakliatia v týchto dreve
a či v kove… —
Hej — haj, hoja,
z toho zdroja,
ako dosiaľ, načierajme
v dobrej vôli, z celej chuti,
a pečujme o to, dbajme,
obstanúc ho kruhom v gliede:
že ho nik z nás nezamúti —
mrcha sused neodvedie,
nenahádžu nám doň smetí
šarapatné jeho deti;
hej, náš „Tatran“ mu buď lubom,
ako Tatry hrádzou, zrubom
po nebesá,
a na jeho pokyn váhou,
pokyv hákom,
pod blankytom, pod oblakom,
za ozvučnej harmónie
schádzaj vedro,
vedro vznes sa,
naplnené vzácnou vlahou
po vrch štedro,
k prelivu, že svet sa nazdá:
pršia perly, hviezdy azda —
vo dne, v noci — dúha pije!…
Načierajme,
rozsievajme, rozlievajme
mannu piesne, zvukov rosu
na umdlených duší kvieťa:
že ich vzkriesa,
zmladia, rozvijú — i celky
budú ako nesmrteľky;
na prútie im stonky stuhnú,
i k nástrahám mrcha sveta
šticou zježia sa a uhnú,
abo van ich porozmetá,
preľstiť vražedlnú kosu…
Nebojme sa,
že na skalu dôjde bosú
črpák raz, kde smrti méta;
niet tých ramien
vyvážiť až k dnu náš prameň,
ako tá noc plnohviezdna,
natoľko to prameň bez dna!
Ten vydolie
pre Slovenska šíre pole,
nivy, lúky, háje, hole,
až po Tatier hlavy holé
za suchoty
či jesennej za tesknoty,
i pre obzor prázdny celý,
speváci keď zanemeli,
naposledy —
uleteli:
lebo tkvie dnu prehlboko,
na nejednu hĺbky míľu
v prsiach ľudu;
v podolku tam duše sedí,
i jak blanku každú hrudu,
všetky sloje ľahko borí,
s každým dychom
v búrnom ruchu abo tichom,
hravým crkom poza dvory
abo strelou navysoko
vyšlúc vlnu nahodilú: —
inu, pravé morské oko,
čo má žilu
vo slavianskom svetomori!…
Smelo tedy
načierajme, rozsievajme
rosu zvukov, piesne mannu
drahocennú
k potešeniu,
k posilneniu, k zachovaniu
nášho bytia v každú stranu;
a v tej práci vytrvajme,
v snahe, túžbe neskonalej
ďalej — ďalej, večne ďalej!

Čas tečie, letí, beží;
tá jeho kúrňava
pútnikov strháva
Kde miestko na pobreží,
ujsť spod nôh obide?
Ba tu sme družne na ňom,
šťastlive vyhľadanom;
stŕpneme s novým ránom:
či nás zas obíde?

Čas letí, beží, tečie —
Prerazí každú hať,
a tu už potom rád
so sebou korisť vlečie.
My, znajúc, čo je čas,
v tok hrádz mu nestaviame,
lež radšej — hoc aj mam je —
ho rytmom podnášame…
Snáď preto šetrí nás.

Nie knieža som, nie z vládcov tohto sveta,
čo naporúdzi majú prostriedky
v tisícich žitia tvŕdzach, potrebách
spomáhať veľkodušne, zaštítiť
pred drakom pekelným; tu klesajúcu
starobu podprieť silným ramenom,
tu z chladnej tône neuznania vyviesť
zásluhu na výslň — ach, nie som z nich:
a predsa len ste, mládež naša drahá,
tých svojich prostorekých, nepodkupných
sŕdc hlasovaním mňa si zvolili
za protektora! — Nie to omyl, šaľba,
nie predpojatosť púha, súcit kýs’
Ja vás mám ochraňovať? ako?, čím?
ja výhodami zahrnúť vás, odkiaľ?
Mám Kroezusova2 hádam bohatstvo,
na pleciach azda anjel-strážcu krídla,
meč v hrsti cherubov či aspoň len
kopiju jurskú? a či ohňom z výše
mi do úst daná Pavla výrečnosť?…3
Ach, všetka moja moc, ak vskutku moc je,
zbroj moja všetka, ak je ozaj zbroj,
môj poklad, akže je ním, moja priazeň,
ak nosí trebárs črtu milosti;
smev slnečný či hnevu blesk i hrom,
i všetok zápal srdca, jazyka dar
je moja biedna — lýra! A i tú,
mi verte úprimnosti holdujem
vždy, všade!, neraz o uhol bych praštil,
skusujúc, jak je neprenikavá,
bez dojmu, vlivu — hlasom na púšti
len volajúcim; tie jej všetky „Stesky“,
hoc boli slzou, krvou zrosené,
jak v prázdno vyzneli a zomreli…

Či my sme mali ideálnych otcov
a vodcov kedys’ v čele s Mojžišom
tým pravým, ruku v ruke s pomazaným
spevákom piesne o zahorení
za pravdu: vďačne v obeť hotových
dať všetko, manie, zdravie, pohodlie,
ba i sám život na národný oltár?
My smieme sa zvať odchovanci ich,
z ich školy žiakmi? pokračovateľmi
v ich šľapajach? ich rýdzich charakterov
vernými odtisky? ich mužných sŕdc
odnožou šľachetnou? ich hrdých myslí
odblesky?… A my matky mali sme
a pestúnky, tie samá samožertva,
prostota svätá, jasná milota,
jak blankyt boží? Môžme dvoriť si
ich pelikánskych ňadier odkojenci
hodnými chôvy z toho žriedla síl?
ich modlitieb a túžob šťastnými
naplniteľmi? rozširovateľmi?
neúnavnými zasľúbeného
ich požehnania po postatiach žitia?…
Čo? súdim: kamdiaľ ťažšie prisvedčiť!

Tak mnoho u nás všakej nešvary,
jakby sme boli neduživí telom
i na duchu: kde chce len, spoločenský
vred prepukne —; tak mnoho neriadu,
jakby sme boli na nič nesúci,
krom na prechmaty slúžiť príkladmi,
či leda za vecheť, nímž vyutiera
si nepriateľ náš zablatené boty —;
tak mnoho pokleskov, jak keby sme
po trasovisku chodili: čo krok,
to zaviaznutie, vrávor — ako krehké
sklo ráz sa truští, klesá zlatá česť
jak na mraze rtuť, priama statočnosť
však kuľhá ani mrzák —; a tak mnoho
i hryzoviska, sváru, akoby
sme o príkaze lásky Kristovej
neboli nikdy slýchali: čo hnutie,
to náskok, nápad vášní navzájom,
jak na bojisko z klietok vypustených
by šeliem ľútych…
I sme bedári,
chudoba bez cti, vážnosti: bo vážne
a húževnate neusilujeme
sa rukovätí chápať života,
ním samým podávaných k pokroku
nám, k podvihu; bo čas, tú večne kyprú
a všetkým rovno vlastnú ornicu,
neznáme využívať v potu tvári
do brázdy poslednej, ni s úrodou jej
šafáriť gazdovsky hneď živiteľ,
hneď sporiteľ, a na odpočinutie
sa vystierať, jak stačí pokrovec…
A ľahtikári sme, čo bezzásadne,
bez smeru sem-ta preháňajú sa
za dobrodružnou snadnou náživou,
sťa vetry šialené: ten darmošľapov
švihácky obraz zavše pred sebou,
jak v zrkadle sa uzierajúc v ňom,
sa po ňom opičiac —; a jestli úspech
na ceste zimničného snaženia
nás postretal, že na zelenú sme
vyliezli ratolesť, už ovocím
ťaršenú: tu do hlavy hneď udrie
nám víno šťastia, naša triezvosť tam
a počítavosť — nepoznáme hraníc
samoľúbosti, pýchy, nádhery;
nu, povýšenci praví! ktorým smrdí
halena otcov, pôvod hanbou je
na zakrývanie skvostnou záclonou —
hranáči-roháči! ichž i jež ešte
prevýši v spôsobnosti — mechúre
naduté! v nichž sa s hrádzou borí duch
spupnosti — však len dotyk prstom sudby
tak vyzývanej, rozpálenej v hnev:
a priepadisko zívlo hltavé
pod povýšenstvom; ako v jeseň lístie
zo stromov, zhŕkli hrany, parohy
a z mošny spľasklej ušla lichá para…
A závisť, sebectvo a mamonárstvo
opanovalo nami, trojica
tá pekelná! K jej mrzkým oltárom
kolenkúvame zbožne, vzývajúc
ju vo tri vrhy — Naša modlitba
všetkými žiadze zuby, paznechtami
je upravená na mizerný zisk:
zahrabať sveta žeň, hoc rozsievačom
bol spravodlivý sused, poctivý
bár blížny mozolil, tie tvrdé hrudy
slzami biedna vdova máčala
a po strništi bledé siroty
tie klásky zbierali — Náš tymian
z materej dúšky krivdy vysypaný
a zapálený v miske úžery
žeravým uhlím pažravosti, ten,
čo mútny oblak stále okiadza
šmŕľavú, krivopyskú modlu zlata,
otylé sadlom božstvo úhlavné
to našej trojice —; a naša obeť
jediná, avšak s bystrou ochotou
dopravovaná na oltáre tie
pri škodoradnej hymne satanskej,
je nenávisti žlč, juž vylievame
z hojnosti rohu na bratovo temä…
Sme veličiny samé — bez skutkov
veličia, samí vodci — bez vojska,
kazári samí, sami — bez kázne:
osôbku svoju piadimužícku
bez studu vyvyšujúc na podstavec
z Kriváňa trebárs v neporušiteľna
až kráľovského svetlé ovzdušie,
a svoju malichernú záležitosť,
i pre drobnohľad sotva patrnú,
zas rozdúvajúc mecha úsilím
na dôležitosť celonároda;
a všetka naša snažba, pôsobenie
na roli dedičnej, tá rodoľubstvom
nám ukladaná služba verejná
u svätých záujmov, sa vyčerpáva
v hašterivosti vrabcov na streche,
spor riešiť zlietajúcich na chlpište
smetiska, čo my zveme „hovorňou“…
A ako snadno prevŕhame sa
na kameň urážky! už z najmenšieho
dotknutia našej domýšľavosti
balvanovitú zbaliac záminku
odhadu, odvratu, ba zanevrenia
na všetko, čo je sväté národu,
cťou jeho, chlebom, duchom, životom —
Jak bleskurýchle obraciame plášť
vo vetre, rozprúdenom odrodilci,
sa vyzúvame z drahých pások rodných,
z poťahov srdca k srdcu láskavých:
nad všetkých kaukliarov! Tie kotrmelce
priekrstov našich, našich prievratov:
z vrcholu nadšeného horlenia
tak vraz zhrk v úval mĺkvej nevole
a po kratučkom spamätaní sa
opačne prudký výlet na protivný
štít, táborom kde triumfuje vrah;
tá farieb mena chameleónska;
ten mimikrovský prímer k prostrediu;
tá obojživelnícka pohotovosť;
to podívanie pre svet, akého
vševidné nikde neuvidí slnce!
Len včera výtečník — dnes ničomník;
kedysi z hniezda pošlý, ktoré uvil
bujarý sokol, verná sokolica
však ňadier svojich teplým páperím
mu vystlala — dnes jastrab — janičiar;
kedysi pomazanec rodnej viery
vo zlatohlave cti a dôstoja,
dnes — zamazanec, bludár, ošklivý…

Och, neresť, trýzeň, posmech, úpadok!
Kto vysloví ich, by sa nezadrhol
vzlykotom tesklivým, by od hanby
nezhorel, neutenul v slzách vlastných!?
Ta zvrhli sa v nás ideály otcov
a túžby-snažby matiek vznešených,
ich žitie nášho rámce, osnovy
do budúcnosti, ich to svätá záveť
i poručenstvo vzácne: všetko, všetko
v ten hriechov rad a nectnôt, vád i chýb,
v tú plytkosť mizernú, v tú uličnícku
vrtkavosť, nedbalstvo, lieň, chvast i žvast!
kto odčiní ich? — Kto nás na skrúšené
pokánie primá, skloní v pokoru
a ľútosť popolca! kto oželeným
i rozhrešeným kúpeľ pripraví
nám znovuzrodenia? kto očistených
uvedie jasnou bránou nápravy
nás v blahorodný, činoskvelý život?…

— Nuž, znať sme my, znať, akej zaslúžil
si ľud ten hodný, dobrý? Zapieram!
Nie, skorej popud sme preň, pokušenie,
by odrodil sa, pridal inému
ku kŕdľu, opustený nevernými
pastiermi v púšti — Kto by zazlil mu?

I čo si počneš s roztúženou lýrou,
a čo by bola lýra Pindara,4
v takomto ovzduší, kde zlozvukov
ťa tisíc zahriaka? kde večný kúdol
ti nedá k slncu ducha prehliadnuť?
kde rozmachu ti krídel týňovím
prekáža hlúpy rároh všednosti
a každá lepší cit ti otravuje
záraza nákazy?… Ach, nie súc ani
kýms’ Juvenálom5 perným, plnučký
u boku tulec satirických striel
a v pravej sarkazmu bič, zaiste
svoj biedny nástroj šmaríš najradšej
o uhol najbližší! a zmĺkneš navždy,
odulec, zanovit či zúfalec…

Veď bolo by snáď lepšie ako hrob
i teraz mlčať: — neodkrývať svetu
tie naše rany hnojivé, mu v počud
nedávať vystupovať na prkná
pajácom všakých spozdilostí našich,
na verejnosti šírej veľrieke
neplákať naše prádlo špinavé;
lež možno-li, keď srdca tvojho bolesť
dosiahla práve najvyššieho stupňa
a v duši polnoc smútku, slzavý
dážď ľútosti ňou zašiel bez konca?
Ba skríkneš! zbedákaš! jak uštipnutý
všetkými zmijami, až ozve sa to
rad-radom v bralách Slovenska, tá zem
sa zatrasie a zhrmí obloha…

Nemlčím ten raz, bo mi neľze mlčať.
Dosť bolo zhrýzania sa v sebe samom,
dosť vidu-slychu dosiaľ špatného
pre pozorného strážcu Siona,
dosť skúšok krvavých —; však posledný aj,
posledný, ručím, týmto odznel „Stesk“,
za predošlými zhynúc v prázdnu hluchom
sťa ston a povzdych umierajúceho…

A opäť do komôrky tichučkej
sa utiahnem, tak kvíliť bezhlasne,
bolestne, osŕkať; tam obsnúvať sa
ni pavúk dumou velezármutku,
v nejž zájdu zmysly, pomysel i cit;
tam tráviť dlhé noci bezsenné
a kamdiaľ s bledšou, slabšou nádejou
na nový čakať svit…

Či svitne ozaj?
Či ako z mrákot noci čo jak hustých
a trvanlivých — čiže svitne raz
i z mrákot našich duší zlatý deň?
a kedy? — Roky prichodia a idú,
ma unášajúc s sebou po kuse,
čo s vysileným zrakom pátravým
ho vyčkávam — kedy svitne? kedy,
ó, Bože svetla!?…
Tak som lkal i dnes
v bezsennej noci, čakal — A, hľa, div
divúci! zázrak! prsty ružové
zriem mihať-šprihať! zhora-zdola zrazu,
sa pretekajúc v práci pavúčej:
a v moju dlhú tmavú trápnu noc
sa vtkáva ligotnými pramenami
dvojaké svetlo, svetlo nebeské
a zemské: obidvoje akiste
v poťahu súrodnom, tým istým pudom
rozžaté v plápol, s božským poslaním
tým istým: osnovať už raz náš úsvit,
a naše utkať ráno!… Áno, áno:
ten slávy zápal zorí na nebi,
tmu spaľujúci, on tu v dolách našich
je horlivosťou svätou zbronelých
líc vašich zápal, mládež naša milá;
nezabudnite spolný na pôvod
ich, na postret ich šťastný, súčinnosť
ich úsvitovú — nezabuďte nikdy!
Veď nie-li prvým v svete vyznačením,
úsvitu príbuzným byť, s ním sa zísť
a na svetovej dráhe kráčať, s ním
pracovať na osvete svetovej?
zaiste údel, hodnosť, úkol, zástoj
nad purpur, česť, moc, nimiž, vládze kráľ!
Ó, buďte tedy, spodobiac sa jemu
úsilím mladým, svetla milotou
i srdečnosťou tepla, buďtež každý
osebe jeden pablesk! zlatý lúč
i čistý, vykúpaný v azúre,
bez špirky šmúhy-škvrny, z akých práve
i tkáčka zora stkáva vidna kment:
a všetci spolu pripravte nám deň,
deň samopoznania i sebaúcty,
deň bujarého k dielu podjemu
i radostného zápolenia pri ňom,
vy, naše slnko totu jediné!
A všetci, vy, i naša nádej všetka!
združení ako kvieťa na lúkach,
i jaro pripravte nám omlady,
obnovy jaro od základov citu
po vrchol mysle strmý, na rýdzi
prešľachtiac hodváb pri nás mrav i zvyk,
na výšivkovú preštepiac ich dúhu,
na ľalíj preočkujúc činovať;
a pri počine tomto, smerujúcom
k síl všetkých rozvoju, vlôh rozkvitku,
k zveľatku leta, k plni jesene
byľ každú, snietku, stebielko čo niť
nadviažte na zárodky, klíky vidín
po predkoch, medzi časom zakrnelých…
Tak vstúpte svetlom v každú chalúpku
a kvetom v každú u nej záhradku…
Však, titani vy mladí, okrem peknej
tej kladnej práce, svetlo rozžať dňa,
kvet jara rozviť —: vy i do borby
sa pustiť máte ťažkej, odpornej,
čo podmieňuje avšak onej práce
zdar jedine i úspech vysoký,
jak zavše dvíhadly sú zlatej žatvy
pot, mozole. A táto vaša borba
boj bude dlhý, tuhý bude boj,
bo slávy príčina, z nejž vyplýva,
ni z tiesne brala živej vody lúč,
dôsledkom istým — požehnaný pokoj:
boj, áno! so šelmami zloriadov
a zlozvykov; boj s bied-pliag hydrami;
boj so lží hadom, s drakom predsudku,
s tmy netopiermi; s leviatanom zápas,
čo alkoholu chová oceán,
s obžerstva tasomnicou, s upírmi,
s pijavicami, s kŕdľom stymfalíd
cudzopasníctva, večnej so špaty
Medúzou hroznou… Nie hen dvanásť, ale
vás čaká tisíc robôt Heraklových!6
a nie, jak jeho, v hmlistej báji, lež
vo skutočnosti drsnej: — Ešte aj
plieť rozmanitú mrcha zelinu
na roli dedičnej — čo ohrožujú
ju, do koreňa chraste kynožiť,
zaostalosti vypáčiť z nej pne,
ba blesku prikuť čerieslu, kriel hriadľu
nejednu maštaľ Augiášovu7
kol vyčistiť vôd do nich napustením,
ichž vystrekujú žily tatranské,
vzduch všetok prevetrať, zmyť na blankyt,
učesať hory, holé boky strání
zaodieť v kyprú zeleň kultúry,
že naše sídla zaskvejú sa stred nich
jak blahobytu hrádky —; postaviť
hať veleprúdu, ktorým odteká
krv naša v cudzie more —; balvany
roztrieskať tlaku, zrazy útisku
otesať ostré, gordické až uzly
rozputnať okov, vôbec hlušiť krivdu,
kde aká vystrčila parohy,
a kde len trpí ujmu, pravdu hájiť:
sťa opravdiví bojovníci boží!
nad sebou heslom, slávnou koruhvou
v kolote orlicu to slobody…

Moc teda trudu, námah očakáva
vás, junač drahá! — celé pásmo dejín
to budúcna, jak stužka dúhová
v hmlách diaľavy… Však kde je vôle tvŕď
nad tvrdzu pevnejšia, kde vytrvalosť
tkvie stržňom v snažbe, húževnatejšia
od všetkých húžiev; túžba ušľachtilá
kde citom zavládla a dvíha hruď;
kde na nohách si dupkom zastala
dôvera k sebe samému, a v spolku
s veľmocou nebies, vrúcich na modlitbách
si vyprosenou, hne sa pochodom
na obhájenie svätých záujmov:
tam nablízku i junácke je šťastie,
a čosi-kamsi zblýska zlatý cieľ
jak magnet príťažlivý… 
Ó, tak, tak,
do práce, mládež naša prácechtivá!
do práce s celou ohňa hotovosťou!
A Boh vám v tom sám dvíhaj ramená,
napružuj svaly, sily, okrídľuj!…

Veď Simeon bár už, nie, nežiadam
sa kochať v splní — ale prosím, dajte
mi v nastúpení istom uvidieť
A uspokojený tým potešením,
obnovec aspoň spásy národa!
milerád zavriem oči — naveky —

Ty, tvrdá, chladná hruda slovenská,
čo strojíš sa tú schránku so vzácnymi
nám pozostatky navždy zasuť, ty,
ej, draho dávaš za to platiť si,
že živíš nás tým svojím skúpym chlebom,
predrene draho! Nie dosť mozole,
čo ako kôrnaté, nie ani pot,
hoc krvavý: — to púhy preddavok
na vozdajší ten v dônovkovej tvŕdzi,
závdavok — sotva halier pred tebou;
bo jak už podáš hotový nám peceň,
tož navzájom, tak ,z ruky do ruky‘,
aj vyberieš hneď od nás plnou plácou,
čo neslýchanú protihodnotu:
tu jedno jaro našej omlady,
zazelenelé nádejí nám lístím
v potešnom lesku, v každom srdiečku
už smavý puk, už svitajúci kvet;
tu nádhery zas našej letný šarlát,
ošperkovaný skvostom ovocným,
z pliec mužných, v moci dobyvačných síl;
tu záslužného dôstojenstva nášho
čistučký hermelín…
A nemožno
sa s tebou jednať, hruda urputná,
ni zľavy uprosiť: — vraj, ustálené
máš, pevné ceny, určité ni — smrť…
Až neraz príde pochybovať nám,
či ozaj, slovenskou súc, si aj vskutku,
čo obrába ťa, vernou živiteľkou
národa, lebo za ten skrovný chlieb,
poskytovaný ústam zlačnelým,
nás preťahuješ, zdieraš nešeredne,
nanivoč privádzaš, že zhrození
nad novou ujmou-stratou, v rozhorčení
pre ošarpanosť svoju, skríkneme:
Nie, tvrdá, chladná hruda slovenská,
nie životom si naším, ale — smrťou!

Už v tomto ohrade len čo máš úspor,
z nás zhonobených, v hrobných priečinkoch!
Ach, všetko pláca tebe bolestná,
tvoj úžernícky na nás zárobok!
Ó, koľko hrivien tu a talentov
v ostydlách lebkách, uschovaných tebou
prv, nežli prišli v obeh národný
zlatými mincami — či z obehu
stiahnutých razom prvej, než by biedny
bol národ stihol nimi zbohatnúť…
Čo amfor srdečných, v nichž musel zraziť
sa horúci cit lásky šľachetnej
na mrzkú klihovinu… Mohutností
čo tela-ducha, v drieku zlomených,
než rozvili sa: ako víchrica
keď hájom prejde; — koľko smelých plánov,
rozmachov orlích, scvrklých na pokus,
nevyplnených túžob, želaní,
snov nedosnených!… Všetko poklady
to, kapitály naše — ach, nie, tvoje,
veď: zakopané — tak ty šafáriš! —
zotlievajúce na prach, na popol…

— Dnes platíme ti, hruda, korunou,
korunou sirej hlavy našej! Och, jaj,
och, beda nám! — sme viac než sirota,
viac nežli odškodenci živelní:
bo postižení, čo jest, najväčším,
najťažším nešťastím: bo stádočko sme
bez vodcu!… Nevďačne, ech, nevrle
ti dávkujeme, oddávame ti
korunu z hlavy našej: musíme
až premáhať sa, zaprieť, obnažujúc
si hlavu úbohú; však našou sudbou
si, smrťou našou: teda vem ju, ber
a zahrň totu k svojim klenotom,
ty ukrutná! — ber s dodatkom aj krvi,
nám kvapkajúcej zo sŕdc ranených,
a rosy žiaľom zachmárených duší…

— A duma čierna zvládla Slovenskom:
pošmúrny závoj mysle, povievaný
len vzdychy zavše, čo sa vydreli
na povrch z veletiesne národnej;
ináče ticho smútku, pokory,
pôst pokajania — tupé ustrnutie,
bezradnosť chabá — mätež pochýb, závrat
akoby nad priepasťou… mlčže, ach,
poslanče Oravy, hoc od studnice
života jeho došlý s húfom verných,
mlč i ty: nie si techy heroldom,
len žalobníkom… A preds’ neľze mlčať!

Mne zdá sa: čujem švihot nad nami
kriel jeho ducha, čujem jeho hlas,
dopadajúci slovom na slovo
sťa zvonné kladivo — toť odkaz jeho:
Ja nechlúbim sa, že som zanechal
vám príklad života, no snažil som sa
preds’ zobraziť ho v celom živote:
Ó, buďte sebe verní do skonania,
na stanovišti stáli nezvratne,
ráz zo žuly, sťa krištáľ svedomie
a srdce ako zlato; chtiví práce
vždy na národa roli dedičnej,
v nej neúnavní; strážci, obhájcovia
imania rodu, krbu jeho, cti…
A vtedy nemožno, by spomedzi nás
v odení hotovosti zavčasu
nevzhupol na val mnohý náhradník;
nik z mŕtvych nie je nenahraditeľný,
len živí nech sa chápu diela všetkých
vlôh, náklonností dobrých pákami…
— I spuste mŕtve telo — kviľby dosť! —
pod hrudu tú, jejž odudrali ste ho:
jej patrí ono božím príkazom,
prach privrátený k prachu jej len, i
je ona mäkkým plášťom pokoja
pre srdce ustalé; — a rozžehnajúc
sa tíško s mojou čerstvou mohylou,
ta rušaj každý na životnú postať,
čo preds’ vás živí, áno: obrábať
tú tvrdú, chladnú hrudu slovenskú!
Až zvíri vše ruch vôkol sejby-žatvy,
to bude moja svetlá pamiatka,
to radosť moja i tam hor’: ja, duch,
a neprestanem pozorovať vás!…

Obraciam stránky jeho kníh
a čítam, zapálené líca…
Čo kniha: zase pokladnica
pomyslov božsky vznešených!
a vzácnych kníh to svor až nedohľadný,
hoc sleduješ ho najjasnejšom na dni,
dľa ohnív tekáš s vtáčou bystrotou:
s tým „z hlubin“2 počnúc, článok po západný
kdes’ s červánkovou duše milotou —
Národe bratský! vzdor závisti, zášti,
i záškodníctvu… v zbierke tej, hoj! máš ty,
máš všetku plnosť klenotov.

Kto zmajstroval ich? Zlatník snáď?
viac: spod rúk umkli čarodeju!
— No nielen skvosty v skrinkách tkvejú:
i kment tam, brokát, činovať,
po najjemnejší hodváb pohotove,
čo stkali prsty ducha paprskové
za horúcich dní, snivých večerov
v kroj: švárny odieť vzrast, — štep vo výchove —
dramatu, lýry, epa nádherou —
Národe bratský! nielen blúzu krátku,
jak statný robotník… máš, hoj! i k sviatku
kráľovských šatňu úborov…

A chuť tá v četbe! Vôní ťah…
Kto kuchár? — Zázračná skôr včela
sa po vlastiach to rozletela,
ba po svetových oblastiach,
skaď zniesla v podolkoch až do obnôžky
tresť kyprých kalíškov a krôpky-trošky
v plást zvarila: brok manny, slasti mok —
Z tej Olympu stôl zásobí sa znôšky;
Ganymed,3 Hebe4 v službe zas — let, skok —
Národe bratský, nielen všedným chlebom,
kŕmený, napájaný si i nebom:
máš v komore hoj lahôdok!

I vhrúžený tak, hnedky kvet
vzplať vidím, hnedky sa mi vše zdá,
že nová osvitla ma hviezda,
hneď perlu zriem sa pozaskvieť.
A jakbych stál kdes’ bájnom na úskalí:
div divúci kol! More krištáľ valí,
zem v puku ruža, v puku ľalia
zas nebesá — a každé, v neskonalý
vpliesť veniec ho, plod lásky rozvíja…
Národe bratský! tebe vteká daň tá;
nezáviď Shakespeara viac, Huga, Danta:
máš rovného im génia!

Ó, rozkoš! akou umenie
nás naplňuje v svoju dobu,
že zdá sa: povstali sme z hrobu,
čo lepšie v nás, je vzkriesené.
A on, haj, zná, tie v iných vzbúdzať city,
ni jari zvest: sám rozkoše tej sýty;
na každý závan harfa Eola,
kriel rytmových vždy, súzvuk; v celom bytí
tá z lámp, čo pred oltárom plápolá —
Národe šťastný! kto sa vyrovná ti?
On zhrieva ťa, ti život pleká, zláti,
i keď púšť smrti dokola…

Čo sme my pri ňom, pisári?
Ostredček obriadils’ svoj leda;
ak zvezieš kôpku — i to bieda.
Až styd mi blčí na tvári!…
On nielen zdarne zrába vlasti hony,
kým blýska mu styk, hrá pluh, kosa zvoní:
i za pomedzím zvuk ten čuť, zrieť svit —
Včuľ Pegaz skeral v Himalaju tôni
dom’ so zbožím — včuľ s jabky Hesperíd…
Národe bratský! K lánom rodnej vnady
Semiramidy5 privtelil ti sady:
hoj, statkár! máš nač hrdý byť…

— Však či už krásu pre krásu
velebil, cennú najvýš draho,
či zľavil v tom a ľudstvu blaho
šiel získať v chumeľ zápasu:
súc človekom preds’, zrazu — seknul v diele
a znemelé rty, ruky zľadovelé,
uložil tvorčiu hlavu — na pokoj…
— Strom vysilil sa; letky stuhli v čele;
vyhorel vulkán, doblbotal zdroj…
Národe strastný, výš kde tvojho bôľu,
kde žiaľu hĺb!?… Aj zlkala s tebou spolu
znať sveta, zapomenúc na svoj!

Veď na obvode prašných nív
kde stálosti grunt zarazený?
Podoby tenú v prúdoch zmeny,
jak márnosť velí… Nuž, či div,
že i on, chytrý, Protej, vposled skonal?
A ostatne: kde rovná z diagonál,
premerať podjem jeho napoprieč:
obrúčok valný kmeň?… Či nevykonal,
čo vykonať môž’ zvrchovaná reč?
Cieľ! — šťukol kruh diel na večité časy:
tak koleno mu druzglo v pocte krásy,
z pravice hrknul pravdy meč…

Och, kliatba zemskej poroby!
že i tie telá — schránky schránok —
v nichž veľduch rozložil si stánok,
sú rovno-krehké nádoby.
A ľudia, plaché prítomnosti deti,
sa bezpečia len stálej za osvety;
i na zemi keď toľko hriechu jest:
ej, zle! keď duch ten bez návratu vzletí,
nekáže lásku slnca, svornosť hviezd…
Národe bratský! verím, chybuje ti,
hoc včuľ ti zas jak plný mesiac svieti; —
i žes’ deň mal, vzdaj Bohu česť!

… A predsa stužka červcová
snáh jeho sa i ďalej snuje:
ostatky drahé predstavuje…
Vy, „Spoločnosti“ údovia,6
ó! pozbierajte jeho znaky, stopy,
nech podlaha ich zeme má či stropy,
trať dneška, vekov húšť, háj antický;
kde padeš, iskrička, byľ slza kropí,
i opilky bár — vzácnosť navždycky!…
Národe bratský! potom oznám svetu:
Tu obraz! navlas črty zvečnené tu —
Toť, chlúba moja, Vrchlický!

Jak z čista jasna, keď tak udrie hrom
v blízkosti človeka, si bezpečne
kráčajúceho po životnej ceste
za cieľom, záujmom, i bez iskierky
predtuchy nehody v tom neblahej:
že na ten záraz nenadály, prchký
úžasom stŕpne, skrahne zmrznutím,
dych zahace mu, tepny ochabnú,
otupnú zmysly, pamäť zamračí sa —
i bezcitným tam stojí balvanom,
a predsa trpiacim, preds’ bolestiacim,
preds’ žalujúcim, lenže nemá slov,
onemel, pečať na ústach: — tak zvesť
o tvojej smrti, brat ty duše mojej,
ma prenikla a pôsobila na mňa,
otrasúc celou mojou bytnosťou
od vrchola jej, akiste už beztak
nachýleného, do jej základu
až, beztak tiež už zrejme podrytého
i zviklaného sudby dôpusty;
veď, ach, zvesť strašná sama osebe,
no prišla k tomu ešte s mlunnou iskrou,
tou sestrou hromu, ktorý uderil
v blízkosti pútnika… Len potom, keď
som spamätal sa, umom precitnul,
zrozumel citom ako-tak: len vtedy
som poňal všetko hrozné, osudné,
čo stalo sa; len vtedy zmeral som
výsotu bôľu, žiaľu priehlbeň,
bo na obsah i dosah mimoriadnu
velikosť straty, čo nás potkala —
potkala národ náš, ho oberúc, ach,
o poklad najdrahší, tým, že si umrel,
náš Svetozár, zlatá žiara ty
zachmúreného sveta nášho, už,
ach, zahasnutá, vajanská ty vatra,
nás osvecovavšia i zahrievavšia
nás, vystydlá, ach, tobôž naveky…
Ó, bolesť, žalosť, kto vás vysloví,
i keď vás pochopil, vás precítil,
kto odváži vás, kto vás vystihne,
kto vyžaluje vás?… Ja nevládzem…

My nešťastlivci! tam von vo svetovej
kol búrke padne čo deň bujarý
štep nášho ohradu, jej bleskom-hromom
v korune, v drieku abo v koreni
nemilosrdne zasiahnutý, že
strácame jaro života… No nie, dosť,
nie dosť to všetko, hoci stekáme
až z krvi, vädneme: — tu naponáhle
zas vo víchriciach sudby zlovoľnej,
zúriacich s onou búrkou rovnobežne,
sa vyvaľujú našej záhrady
náčelné stromy rad-radom, a včuľ
ten z najprednejších prostred ohradu,
hľa, vytruštený zrazu z koreňov,
pred zakaleným leží zrakom naším:
strom nášho vedenia i cítenia,
sebavedomia nášho, našej chlúby
i dôstojenstva veličavný strom;
strom rozkošatený sťa príkrov náš,
záštita naša, v jehož chládku, ach, vše
tak dobre, milo, sladko bolo nám
v čas pálčivého súžob úpeku,
tak isto pod ním počas vzteklých búrok.
hrmiacich nad nami, tak útulne
v čas pľuští protivenství odporných;
strom, jehož ovocím sme kŕmili sa
i napájali počas dônovkov;
strom, čo nám šelestil tak mnohú povesť
z dôb minulých jak vzácne svedectvo
o našom dejstvovaní ctihodnom —
nám piesňou v sebe skrytých slávikov
osládzal trpkú, horkú prítomnosť —
i šumotal nám veštbu budúcnosti:
čo vetievka, to nádej veselá,
sľubnými šeptajúca pukami…
To všetko robiť prestal, vyvrátený
úrazom smrteľným… Ach, ubití,
ach, oškodení my!…
Čo počneme si,
keď poet zmĺkol, prorok zanemel?
Či zájsť sa máme plačom, v pochybách
utonúť, v priepasť klesnúť zúfalstva?
Nie, nie! On, poet, prorok, žije nám:
ten v odspievaných pre nás akordoch,
ten v proroctvách zas pre nás ohlásených…
Toť, biblickí tam slávni proroci
i žalmista tam velebný či mocne
nežijú doposiaľ, hoc ani práška
niet po nich dávno-dávne na svete?
Tak žiť máš v nás i ty, brat duše mojej,
tak trvať v národe!… Spi sladučko:
veď ukonaný robotník i pútnik —
No duch tvoj, ó, krúž orlom nad nami,
nad opusteným tvojím národom:
keď malomyseľnie, ho posmeľujúc,
ho pozdvihujúc, keď zas upadá,
mu na rozcestiach ukazujúc smer
a krídlami mu odvievajúc stále
mrákavy spred východu slniečka…

Tak porekadlo prísne hovorí,
že ozaj srdce zbolí nás i hlava…
A predsa výčitke tej navzdory
Orava naša, hoj, vie byť i zdravá: —
jej chlebík síce najchudšia je strava,
veď vydobýva roľníkov ho pluh,
jak železo, z tak tvrdej, skalnatej pôdy;
no dúškom zapitý, jak krištáľ vody,
div pôsobí, je zdrojom síl a túh,
čo v súčinnosti privádzajú k chvále;
vzduch k tomu čerstvý, okná do slobody
z jej výšin, kde sú doma ideále…
Z tých neraz preveje ňou — boží duch!

A tu sa, ako v plnom rozkvete
nevesta-žena, stane požehnanou,
počatím toho prúdu v prelete…
I s bolesťou hoc Bohom prikázanou
porodí syna, vychová a bránou
chalúpky úzkou pustí v šíry svet,
kde postať zaujmúc si obrázdeno,
vyzíska sebe — jej ctené meno,
čo na jej nebi hviezdou zrieť sa skvieť.
Tak aspoň nasvedčujú dejiny.
A preto roditeľke zdarných synov
hold, áno, hold je z vďaky povinný,
nie potupa, nie zhrda s necťou inou;
nie ani ľútosť, čo sa priznáva
k nej zo súcitu, lebo zdielnosť taká
sa hodí pre lazára — pre žobráka…
Mlč teda: Orava že — boľavá…

A čo už takých synov zrodila
a odplekala svojím skúpym mliekom,
i sú jej chlúba, česť i posila,
podporné stĺpy… láska v srdci mäkkom
k nej, ráz však zasadený do tyla,
svor vernosti, a ohňa plnú hruď;
jej držia sa vzdor všetkým zvodom-priekom,
ju vážia si a milujú jej ľud,
i v diali sveta prítulné k nej deti —
Toť, lampy ducha, z ktorých každá svieti
na príkru prť, kde ľahko upadnúť…
Nuž, sláva takým, večná vďaka buď!

Ach, pravda, sú i deti neverné,
v svet zatúlané krížom-krážom, kosom:
bludári, potvory to príšerné,
zvedené z pravej cesty svetlonosom,
ichž bohom je zisk, odrod slávou… Však
čo zrobíš tu? Strom zakvitáva zjara
bohate kvetom… Z neho nevdojak
preds’ mnohý uschne — skúsenosť to stará —
bo s vetvou spojivý mu pukol nerv;
ten v záväzku sa zrovna zgrmaní;
v tom, ako v jabĺčku už, ryje červ:
i žabäčkami, podlo odpadá,
nie stromu k cti, lež pŕškou pohany…
Toť, sfinga saharská i v našej púšti —
Ja chcel ju riešiť, keď je záhada,
chcel neraz… Nie viac — nech kto chce, ju lúšti;
len vzdychnem si, až bôľom stýraný:
Ó, zohavená krásy záhrada!…

No so zrakom preč od škvŕn pošmúrnych,
keď veselý nám svitol okamih.
Veď pripomíname si rodáka
slávneho, ktorý pred storočím vzletel
— kolíska u nás všade jednaká —
tu v Kubíne, tu z tichučkého hniezda,
i zaradený v kŕdeľ našich svetiel,
zablysol klenbou Oravy jak hviezda
stálica, s nebeskými rovnaká;
do pustej noci jasno zažiaril:
by poznal sa ľud v tmách kol, čím je, kto je…
Vyčerpal hlavu, srdce, dlane svoje:
Oravec verný, veľký ľudomil!…

Pre milý ľud svoj čo napísal kníh,
zlatými hodných zvečniť písmenami,
by učil, vzdelával sa, modlil z nich,
sa pravdy doznal, znenávidel klam i
blud, svojstva pridŕžal sa závorami
i dobrých mravov, chránil nástrah zlých…
Že svetla, osvety ľud dedinský,
nepotrebuje, môž’ vbŕsť do kaluže,
do jamy padnúť…? Zloduch, kto tak luže!
vykríkol strážca — Andrej Radlinský…

… Ba požehnaná mať je Orava,
i šťastná, čo si rodí synov, ktorí
ľud všeľudského vedú do práva,
ho prebúdzajú za zlatistej zory,
by na úslní poznal, čo mu škodí,
ho hyzdí, vzhľad mu múti nebeský,
skvitlého odvracia ho od zdravia:
že potom ozaj je jak horský stín,
slzavý, bledý, civý — chorý, chorý…
I aby, prostý vášní, chýb a vín,
nad tela povznesený poklesky,
radostne spechal ducha slobody,
vzkriesenia svojho požívať tam hody…Zvrtla doba
1

Čo za spevot to popred okná tiahne,
sťa veniec potiech, poprepletaný
plamennou stuhou slávovolaní:
že každý zvuk mi až k dnu srdca siahne,

by otajelo, starobou hoc krahne?
A nielen srdcom pohne do hrany
ni zvonom, lež i v tichom ústraní
mu duše široko sa porozľahne…

Jak, možné by bolo: náš búrlivý
to pochod zneje voľne po placi,
smel vonka z kútov…? Či sa divy robia?
Ba on to znie — div, vskutku, nad divy —:
„Hej, Slováci!…“ Nuž, hurá, Slováci…
Sto veky hodlaným, hej, zvrtla doba!

A ponad pochod zástavy si vlajú
tiež našich farieb, ako perute
jarabých vtákov smelo rozpnuté;
trepocú, až mi v očiach iskry zhrajú —

Toť, vtač, čo nášmu — v podzim: tiež div! — kraju
prináša jaro puky osuté…
Nie, nevládzem už valné pohnutie:
i zhlaholia rty, dlane zatlieskajú —

Svet starý v rumoch, zlobou, krivdou podlý
riad… hľa, že pýcha pádu predchodí:
kydajú z krku nevoľníkov modly,
bo slnce vzišlo našej slobody,
omračujúce na smrť Kykymoru.
Sem na prsia mi hneď-hneď trikolóru…

A radostný duch všetko schytá, berie,
unáša kriely jasnej nálady;
hne v pochod, koho v líce pohladí,
mu srdce otvoriac, jak domu dvere.

Len do dier lezú hnusné netopiere,
že oprsklo ich slnce znezrady,
to svetlo, čo už nikto nezradí,
nezvedie, aby zašlo v nočnom šere…

Hej, doba zvrtla bludom vekov, darmo
sa tomu vzpierať… Heslo bez síl, pier:
nám sloboda, nám! — vám? čo nie? jarmo.
Ó, vďaka, Bože, mňa že, i mňa, starca,
osvitlo, v ceste hoci na cmiter;
viac nečujem škrek pätnásteho marca…2

Vzrušené je moje srdce,
poskakuje ani v tanci,
duch môj teká rozptýlený
od radosti, veselosti
bujnej, temer šialený až;
ani neviem, čo tu píšem
takrečeno bez rozmyslu
na tú, deva roztomilá,
ako tvoja čistá duša,
bielu blanku, neviem ozajst!…
Ale píš len, stará ruka,
beztoho hoc sa i trasieš,
ako teraz list vo vetre
novembrovom, až i spŕchne —
chytro píš, hoc haky-baky,
sťaby ruka opilcova…
Áno, pil som, priznávam sa;
ale nie to hanba, posmech,
opojiť sa vzácnym vínom
z hrozna — nebeských až viníc,
akého druh nesadený
na zemi tu zve sa radosť…
… A tá ruka stará píše,
píše, až sa kníše pero…
Dopísala. Čože čarbla?
Viďme, čujme… zneje takto:
Národ slovenský vstal z mŕtvych,
rubáš zhodil — zdupkal — žije!
Po viac nežli tisícročnom
na požunských smutných poliach
podkosení — pohrobení
vzkriesený je… v ľudstva dejoch
pravý zázrak! Halelujah!
Radujme sa, veseľme!…

Počuj, mládež!
Tu je jaro národa,
vyzúvajúce ho z okov,
pút i reťazí
starých, skôrnatelých krýh
z rúk-nôh za väzy,
z ducha kriel, i inde všade,
kde sťa úrek, kliatby nehoda,
utkvelý mráz, srieň či ľad je…
prsty slnca, čo viac u dvier zimy
už-už rozsotených bokov
láskou neba v žiari prevysokou
sprudka, ako okamih,
pramenate spustenými
z výšin blankytných,
mravci v práci hmýriacimi —
S tvojím jarom
mu ho darom
— ó, tá šťastná príhoda! —
z nedohľadných končín zemegule,
z Ofiru2 čajs’ a či z Tule
priniesla dnes Zlatovláska — Sloboda!…
Dlho putovala s ním,
s viazankou tou veľkolepou
z bájnej ríše plných sklepov —
otáľave tiahla a či váhave,
pomýlená rozcestím,
maninou že — prťou závratnou
po obvode prahornatom,
nad nejednou priepasťou —
potme, v hmle, v mrákave,
v blýskavici, v metelici,
sťaby v húšti, v takej pľušti,
v šajtľave-Hatľave,
nešetriacej nádherný jej šat,
akým žiada noci za obratom,
trvanlivej, ni tej v hrobe,
primerane veľkej dobe
zrdieť sa slávy nedeľa…?
A či po divokej púšti
mnohej blúdiť musela,
tŕním jak, cez hate, hrádze
naporad —
cez priekory, cez prekážky,
od nesnádze do nesnádze,
kde je postup príkry, ťažký,
sám kde pútnik sotva vládze,
a nie s ťarchou:
s vážnou, vzácnou nadovšetko — zmluvy archou…?
Kalužmi lži var’ tiež, pomlúv blatom 
hodiac-brodiac,
prv než zlaté slnce vzišlo,
ísť jej prišlo,
s oprskom i mysle na brokát,
čo viac ešte želela?
Nebodaj i morom hnevných vôd,
škrupinou kde z panciera hoc loď…
vzduchom hádam kliesnila si stezku,
posekaným
na pazderie mečom blesku,
rozprúdeným, rozzvučaným zápäť za ním,
dopadajúcim jak mlatom,
hustým hromu burácaním…?
Či sa, štít, kde stačil v azúr temä vzniesť,
pri oddychu
vo velebnom nebies tichu
z toho štítu
zahľadela na beh hviezd:
úpravu v nich k ďalšej ceste číta,
po hrebeni hôr
ako k plajúcemu zájsť hen v zorách zrázu
zmrklý ešte cez obzor?…
A tu, strhnutá zas od myšlienok,
môžbyť, zrazu
čiahla s chvatom
v roj, jak svätojánskych lienok,
k rúchu skvostnému, čo nosí,
perlisté i spŕchou rosy,
náhle spliesť si ešte mladušský z nich vienok…
kto by vedel?
Dosť, ach, na tom
— meškave či pre odpory mrchavé
tu-tam v diaľave —;
neskoro že došla s ním — ej, spozdene,
by mu padlo bez príkladu,
ako balzam, ako všehoj na zdravie,
zázračný jak deväťsíl,
plnú, sýtu na omladu,
na junáka by sa hupkom zotavil…
neskoro, ej, prišla s ním
— kriela mala a či nohy drevené —
k nešťastnému národu:
trpezlivosť tratiacemu —
pod tlakom i násilím
každú belosť trpiacemu,
útisk, krivdu, faloš, hmyz i na mene…
s citom zjatreným
po úmor až, po úpal:
krvavú jak srdca, duše stravu;
s nanútenou sebe záhou,
dúškom nechutným
pijúcemu každý žiaľ
prehorkého, pretrpkého pôvodu:
stridží odvar, víno, síro-plamenné,
ešte i od vpadlých doň sĺz iskrenné,
trúnok blenu, bolehlavu…
z kalicha až — po dno kal;
i jak nehanebnú peresť
skrivodlivým pod ortieľom
nad pranierom — v posmech, k strachu —
od piat po úbohú hlavu
vyziablym si telom,
dušou nahou
potiahnutú sťaby pláchu,
rovno sveta vyvrheľom
nosiacemu každú neresť,
čerň zárazy, ciachu škody nad škodu,
krikľavé až vady-zrady znamenie…
a to všetko — zo štedrosti vrahov!…
Pozde, hej, s ním došla, pozde, veľmi,
náramná či pomalá,
skadiaľkoľvek — svetovými dielmi,
pozde k nemu,
temer nasmrť strápenému
neočatým ulipaním všetkých bied
i len na márny dych jemu;
lebo veď
z tamtej strany do tristo liet,
z tejto viac než tisícročie
potrebovala
na príchod sem — pobeh — dolet,
už či zaberala nemálo
a či zaostávala,
ciepkala si nedbalo…
Veru, mnoho, dlho, veru,
že už strácal nádej, vieru…
šepol, prejdúc mdlou si dlaňou cez obočie:
Tu si, studená ty vlho…
onedlho
prestane ho rmútiť všetko, všetko bolieť…
Priznajme však milšie, krotšie
zásluhu jej,
došlej z dlhej cesty, môž’ i v schôdzi tuhej,
obťažené pritom plecia —
pamätajme na príslovie:
„Čo sa vlečie — neutečie“,
pospolitej múdrosti to zrkadlo,
čo je ani slnce, a to — naša svieca!…
Tvár, hľa, ako uhádlo:
predsa prišla, prišla predsa!
A veď ktovie,
či nie preto
prišla pozde, uháňajúc nebujaro
i či kriely hýbuc ospalo:
ňou by prinesené veľkolepé jaro
národu — tým dlhšie trvalo?
krajšie svitlo,
plnšie kvitlo…!?
Za ním leto,
nastupujúc na nivy kol, na lúky,
na polia,
by jak vladár zavítalo lučezárne,
jak sa skveje, plápolá
opravdive — jubilárne,
s mieru slávooblúky
dúhovými; s prápory
vznešeného víťazstva
v tvorbe-borbe,
kolmotyčne s jedlicami,
zatknutými na hory,
temena ich naprostriedku:
v hravom letku
s najvyššími pretekať sa obláčkami…
Tak by s vozy vtiahla jeseň 
neprebraných úrod, bohatstva,
samý spev a jasot samý,
čo sa teší, keď i nechvastá… 
Zima, pravda, do podviky z kmentu
zavitá, tiež… avšak sťa sen
po námahe chutný, sladký,
decku jak na prsiach matky;
krátky oddych
k nájdeniu síl
do žíl, prúdu štiav miazg blahorodných,
keď ich denný vysal úsil:
vo vyčerpaných jak žriedlach vídame: —
toť, tiež pravda, z fundamentu
vyvretá, čo neklame;
oddych, áno, áno, spočin
pre nový jej troch predchodcov slávny počin!…
… Preto azda s prekvapením odkladala
príchodu či príbehu či príletu,
aby, raz kde bitka nasmrť, teraz stála
svadba — radosť života to okázalá…
Akokoľvek, keď je len tu,
ej-hej, svadba, rozkoš žitia neskonalá:
konečne, že už je tu!
Tu je, počuj, mládež drahá,
velejaro národa:
s tvojím jarom
k súčasnému oboch rozkvetu,
k rozloženiu raja krásy, pravdy, blaha
mu ho darom
priniesla dnes Zlatovláska — Sloboda!
Ale pozor, drahá mládež,
čo ti hovorím
zvonom srdca búrlivým:
V tom, čo priniesla
vzácnou nošou
svetového za hesla
Slobodienka, iba — rámec nájdeš,
rámec, pravda, široký,
opretý tam Šumavy či Krkonošov
a tu Tatier na boky
mohutné si ramená;
taktiež vysoký,
siahajúci po nebeský strop:
že kým blankyt týka sa mu šije,
otáčanej vojkou hviezdnych zdôb,
podnôž jeho v perlách valný Dunaj zmyje…
Znamená on, znamená
stupňovite, rad jak k trónu schodov
v celej slávy velebe
pásmo pásom,
čarokrásne — dobroprajné podnebie:
s panenskou i kyprou pôdou,
s vodou živou, čistým ako krištáľ vzduchom,
s milostivým slnca teplom-jasom:
vôbec všetky vzrastu, duhu podmienky…
Mnoho to, no ešte vždy nie dosť,
rámec iba,
za búrky hoc sformovaný
v ohni vyhne krvavom až o svitaní,
kde preds’ chýba
rúk tvorivých s tvorčím duchom,
citu var, vzlet myšlienky
v dejstvie s rovnomerným ruchom:
vniesť veň obraz, čo i majstra oslávi —
Tebe, mládež, náleží tu povinnosť,
budúcna súc pán, nie — hosť,
Nabok rozpust, lieň i pohodlnosť,
smerov zmes, blud, nestud rúhavý,
sebaľúbosť, samospravedlnosť…
V iskre očí, v rose čiel
odblesknutý jeden cieľ,
vlôh a síl a túh sa chyť a vzchop:
uč sa, priprav… vysúč rukávy,
a tak snaž sa, plány kuj a rob…
V rám ten, áno, vsaď ty obsah veľkolepý,
šťavnatú daj, malebnú mu plnosť:
mladosti keď stojíš pri vláde,
junač slobodná, nie — otroci…
Čože zmôž’ tu vetchá starešina,
leda tela-ducha črepy?
Hoc by ako chcela, nestačí byť činná,
najviac ak si dlubať — hrob…
Hej — vy všetci buďte zdravé, silné štepy
v národnom tom ohrade,
s lístím, nádejou čo večnou šepoce,
hviezdami jak nebo jasnej za noci,
osýpané bez poškvrny kvetom:
zvestujúce,
zisťujúce
šľachetné vždy, zlaté ovocie —
o raji že povesť rozletí sa svetom…

Ako mladý súdruh
národov na pozemskej púti ich,
každého s osobitným poslaním
dnu v hrudi, pod istým okom božím,
pod slncom s tebou spolupútnikov,
ich pozoruje, stráži, dáva smer
im, vzchodiac, zapadajúc… ako taký,
zletilých národov to tovariš,
vstupuješ s dnešným ránom do roku:
Tisíc deväťsto devätnásť!…
Keď prah
si jeho vľahce presadil, bo pút,
bied razom sprostenec, pýr na tvári,
smev ešte úsvitu — či uvážil si,
sa spamätal: ten rok že bude prvým
tej — a či si sa vtom i prežehnal:
Daj, Bože, šťastia! — azda nedohľadnej
v priestore časov éry, počatej
od tvojho vzkriesenia, čo pozvať ľze
i tvojím — znovuzrodením?
A keď
po prvé zakročil si po ceste
určenia, na nejž čo rok značí koľaj,
vrezanú hlboko tých chodcov kroky,
čo prežívajú ho, v ňom dejstvujú
z celistva bytnosti — čis’ zamyslel sa,
v duchu začal o tom premietať:
že nielen práv si dobyl slobody
pre voľne blbotiaci citov prameň,
len v slová oblečených pomyslov
a vôle bujný rozmach; lež že si
i pribral bremä povinnosti v plecia:
na každé právo totiž, sťaby kriely
pošinujúce dráhou postup tvoj,
i jednu ťažkú poniesť povinnosť
jak protiklad a túto vtom i plniť
zo všetkých síl, čo zná ich vedomie
i svedomie? A preto, čo raz dýchneš,
že krištáľove čisto cítiť máš,
máš zmýšľať vznešene, len bleskneš umom,
a zmysly zasiahneš-li, rameny,
že každý skutok svoj máš primeriavať
k pravidlu pravdy, spravodlivosti:
bys’ tak sa v rúcho krásy priodel
a v sfére svojej — v ľudstva veľreťazi
ohnivo takže — dobro rozsieval,
sťa hviezdy paprsky…? Že sloboda,
hoc zdá sa oným peniazom byť, decka
čo do vienečka šupnú ako dar
bez všetkých záväzkov, skôr pamätník
len, blyštek — ona, najvzácnejšie z vien,
nie prostopaš je, svevoľa, nie rozpust;
lež činný, pravda, pohyb bujarý,
ruch, akým možno každý získať úspech,
i najvyšších mét voľno dosiahnuť:
však — v šrankách zákona, v tej ohrade
z príkazov — mravnosti. Toť, pôsobište
tak otýčené — slávny pre turnaj,
k závodom v oboroch snáh, čo ich jest,
o víťazstva vždy sviežu ratolesť…
A železite tvrdých povinností,
s ňou spojených, s ňou, zlatou slobodou,
tých vykonanie iba, prísne až
po zvrchovaný šťastný úplnok,
zásluhu tvorí, pevný skytá základ,
čo oprávňuje jedinca jak, tak
i národ — k životu…
Ak o tom všetkom
si nerozjímal, strhnutý súc v beh
horúčkou slobody, jej mámorom
súc zachvátený: zastaň v poskoku
hneď, ustrň — V hlbokú sa pohrúž dumu,
v tú roditeľku sľubných zárodkov,
z nichž činnosť rozvije sa velesadom,
zakvitlým, obrodeným bohate…
Prv otázku si predlož: Kto si dnes
a s kým to zrazu zrástols’ v jedno telo,
jak od vekov s ním nerozlučne dosiaľ
bol táže si krv, reč táž, tenže duch?
Že je to brat: Čech, vystrojený skvostne
jasnými výdobytky kultúry,
muž vážny, hrdý junák, pracovník
najspôsobnejší, so šľachetným srdcom,
i zapálený večne horlivec
za ideály… pravý Slávy syn;
on, s kým ti napozatým ruku v ruke,
u pleca plece kráčať súdené…
Tak potom roztoč naširoko plán,
osnovu úloh umyslenú; do nej
vpluj utkom, ni pstruh vo prúd, veselo,
a pilne tkaj — dejný zlatohlav —
Ó, máš ho, brata, máš v čom doháňať,
bys’ sa mu, snažník, cele spodobal,
máš, zbedovaný tisícročný otrok!…
… Však s vierou v Boha, ktorá, za živa
pochovaného hoc, ťa udržala
nažive, s vierou — ktorej nespusť sa,
ó, ani ďalej nikdy-prenikdy! —
s ňou, vkotvenou i v jeho pomoc z jednej
a z druhej strany s plnou dôverou
v oporu bratovu, juž na oceľ
zvarila láska v ňom — nie, nepochybuj! —
nesklesneš v čojak búrnom úsilí,
v námahe u boku, len spriahni síl
tátoše všetkých, všetkých schopností,
vlôh puky rozvi v kvet: a dohoníš,
hoj, dohoníš si slovutného brata
prv-neskôr, vzhupneš na úroveň jeho
kdes’ v príkrej ceste zdatných národov…
Tak v rovný pokrok dohodneš sa s ním,
že neoželie tvojho blíženstva:
si závadou mu leda, na príťaž;
lež tvojmu poteší sa pritúleniu,
sťa rieka horskej riave striebristej —
podnetom tvojim mladým bude rád,
podobným srnca skokom po poľane —
úprimné obľúbi si tvoje túžby,
snívané spola, s peľom, s rosou ctnôt —
prirodzenosťou tvojou očerstvie…
I spolu šibnete vpred… V budúcnosti
si zbudujete vlastnej slávy svet,
nebeskou klenbou krytý velechrám,
kde večnou lampou bude samo — slnce!…Poslanie verejnosti československej
1

Ach, starý som už, starý — sedemdesiatročný!
Skončené hlavné dielo života,
to radostné mi voždy dielo,
hoc, rosou jak kvet, čelo potom oťaželo —
Nie, Bože! nie, nie skončené:
i ďalej ešte pričiň, ujmi sa… ó! počni
pôsobiť vo mne tvoja dobrota;
páč ľútostive! hľaď
na zlomky, úryvky tie… hoc nie vinovaté,
sinavé žiaľom, hanbou rumenné:
i vo víchričnom trebárs chvate
daj zotrvať mi tvojím nástrojom
a pracovať,
diať! po ruky tej — smrtné skrepnenie…
Veď ty si, čo spravuješ všehomíra točny,
ty, nad času čo bdeješ orlojom:
jediný v moci! preskutočný —
A k tomu si i čudies tvorca, Bože milý!
znáš z popola bár vyviesť plamene
a život z prachu, z trúchne, siahnuc do mohyly;
jak pri národe mojom drahom
ten zázrak dokázals’, hľa, schvál,
už pohrobenom v dolách pod tatranským prahom: —
i jak bys’ nevládal,
oč starec prosí ťa, obnoviť — jeho sily!?
Ó, obnov mi ich, obnov, Hospodine!
Nie, nežiadam div, nie hen čudo chcem:
bych skvitol mladosťou, čo viacej nepominie;
len toľko, ó, žič! síl nech v sebe zviem,
že prúdom vteniem v tok dní činne,
kde, ovšem, milerád, som musel zastať — postáť:
zvon slobody čuť plesať o ráne,
jej slnca obdivovať vzchádzanie:
posolstvá výšin našim nížinám —
radostnú blahovesť:
i na zemi že pravda jest!
nie všetko — lož a klam —
I keď už plesu toho sýty sluch
zrak plný svetla — v duši vznet i vzruch:
nech, kde mi sladko padlo pozaostať,
tam, oným plesom nachovaný
a paprskami poháňaný,
horlive — ďalej pracujem!
do konca dorobím tú dávnu, milú postať…
— Prv avšak iný zve ma záujem:
ó, dovoľ odbočiť!… Tak mnohí, mnohí
mi úctu vzdali k narodeninám:
k dňu tomu zimnej staroby
voľnosti ligotnými pod hesly,
čo nie sú, oj! nie rovné bublinám,
ma jarom osvitli… ba tvojej do oblohy
za dych môj, Bože! vzdychy podniesli,
kadidlom akoby…
Nech, čo mám na srdci, im venujem…
Nuž, ďakujem vám, drahí priaznivci i milí!
z tej duše všetkým ďakujem:
čo na rozcestí smrti-života
ste postretli ma s dobrorečením,
úprimným citom, slovom vznešeným;
ma pozdravili vrúcne, sladko potešili,
i vyznamenali
za zásluh úzkym pomedzím
ďaleko zvučným zvonom pochvaly:
v pocite každom, v každom slove,
jak v ohništi by sňaté pohotove
teplota srdca, duše milota…
Ja vám čo za to? Zmýšľam, mudrujem —
ej! málo, keď i srdce darujem
vám… Preto dokladám naň v prosieb chvíli:
Ó, navzájom
i vo vás pôsob božia dobrota!
Veď máte práce jak ja; ba vy viac,
nie na dni starcove, lež úloh, prác
velikých, vážnych,
po hálku vysokých a po fundamentoch sažných
až k nedohľadným budúcnosti dňom!…
… Ach, roky idú — nestoja:
už či sa novoprišlým honosím,
jak panna-mladucha, odená do atlasu;
či uchodiaci slzou zarosím —
A k práci treba ich, bo treba času
a v čase treba k práci — pokoja:
zač sotva modliká kto ako ja —
Dosť bolo tedy pocty, priazne, slávy
i vencov na temä tej naklonenej hlavy,
dosť… Pre tú zanedbanú robotu,
tak neodkladnú, vzácnu životu,
viac neznesiem — viac neprosím —

— A teraz, Bože, čo si prvému
už, z raja liene vypudenému
človeku uložil
pracovať v potu tvári z všetkých síl,
ty, Hospodáru veľký, ty ma volaj,
káž-uprav, veď v dlhú prácnu koľaj:
ju dohnať, pokiaľ určils’, k úvratiam,
kde zanikne a s ňou i — gazdík sám;
jak — odblesk tvoj! — tu vítať u gazdy,
keď konča úvratí
odpočinuté volky obráti
a sšmihajúc len, vpraví do brázdy —
a volky idú, nedotknuté bičom…
Tak buď mi zároveň i pohoničom —
Och, ja už poznám dobre ten tvoj bič!
Nado mnou spráskal neraz ako hrom,
a dotyk jeho nebol šibnutím,
štipnutím leda,
čo osŕknuť ak, ale skvíliť nedá,
lež štvrtiacim mi srdce záderom…
Až konečne som nedbal nič:
veď ty si bol i — pohonič;
svoj ohnul som krk, prepokorný,
— veď všetci na zemi tvoj sme my záprah orný —
a — ťahal, ťahal krokom napnutým…
Hoj, viem! viem, všetko bolo vnuknutím,
pohnutím k životnému dielu,
pošinom k ďalekému, vysokému cieľu:
kde duša zvlečie rmut a rúšku vezme bielu…
Tak nejeden vtom odkryl si mi taj,
že, ako novým opatrený zrakom,
som ocitol sa pochýb nad oblakom:
skutočnom si mi zjavil báj;
tých nevýstižných tvojich pomyslov
nejedným blesnul si mi
paprsky nehaslými
čo jadrom z šupín temných slov;
v živote neraz zrel som tvoje stopy,
pás videl tvojich nevyspytných ciest,
v pralese hustom ako záhada —
pocítil pravicu, jak náramne ma vzchopí,
zašlého priepasti čajs’ na pokraj,
most istoty mi podkladá
tak pevný, nado mnou jak večné nebies stropy —
A keď som zlatý kľúč si k bránam sveta pýtal:
len velebný tvoj vzkaz som čítal
tu v črtách kvetných, hore v písme hviezd:
a odmykal… a z každej svital
mi deň, ti chválu spievajúci, česť…

Ty, sláviku náš, pevče od Hrona!2
ty — ako verí duchu verne duch
v kráľovstve duchovnom — dnes spievajúci
nad nami iste na nebeskej Lýre,
z hviezd sformovanej, novú velebnú,
od sféry k sfére s hlučnou ozvenou
zaliehajúcu pejmu života

o lipe slavianskej: — že už-už uschlá
jej jedna vetva znova ožila,
zo studníc v poliach bitiev kopaných
nasiaknuc miazgou-krvou, napodiv
omladla, v kyprú zeleň odela sa,
tieň stelúc mäkký, nasadzuje kvet
voňavý, medonosný vzácnou pašou
pre včielky slovenské… náš Sládkoviču!
ó, zhliadni stadiaľ v chvíli prítomnej,
kde zmŕtvychvstalý národ má sa k činu,
diel ideálne dobrých obsahom
naplniť celý život… zhliadni, ó,
na epigóna svojho, starca už
ukonaného, s meravými prsty:
a dobrotive uroň ľúbezných
mu zvukov z lýry svojej — do vetchého
ich vpusť mu varyta, v druž schablých strún,
i daj mu vyraziť, čo cíti včuľ,
hoc v hrudi puty veku stiesnenej,
vysloviť, vyriecť, jasno ohlásiť
v pomysloch príslušných… Veď nie kmeť predsa,
jak on je dnes, tvoj biedny potomok,
lež silný, hotový vždy do spevu,
si opustil nás, vezmúc so sebou
v odletku chvatnom v ligotavý azúr
neodspievaných piesní zásobu: —
z tej udeľ mu, ó, nadeľ zaspievať
môcť hymnu — radosti!…
Čul? i nečul?
ach, pokúsim sa…
Radosť zavládla
v národe od Tatier až po Dunaj,
vysoká, mocná, nebývalá radosť!
rozpínajúca hrdo rodnú hruď,
v jej povedomí srdcom zvoniaca;
otvárajúca k piesni veleby
každučké vďačné ústa; každé oko
zažíhajúca ohňom nebeským
na sviecu oltárnu — nech zduchovnelé
tie ústroje si patria mládeži,
nech stáreži — mne trebárs, hoj! i mne:
sú plesu stredišťom, skaď paprskuje
po celej bytosti… Veď vzkriesenie je
po tisícročnom čiernom Veľkom piatku!…
Veď po zdrtených na prach okovách,
po putách rozrusaných v kvetnú stlaň
si postupuje víťazne i — Slovák!…
Veď sladká matka, naša Matica,
povstala z hrobu! temer z polstoročnej
temnice vyviazla!… Si turíčnu
obliekla letnicu, a domácnosť,
tú zanechanú s plačom, cudzopasným
zanešvárenú hydom na brloh
sa vzala na útulok upratať
pre drahú svojeť — dosiaľ siroty,
povrhľov sveta, bo jej slúžiť bude
nie Kykymora hrozná z rozkazu
tyrana, ale samou za šafárku
si pridružená kráska, zlatovlasá
Živena s rozmilou svojou čeliadkou,
ochotnou čistiť, vetriť, leštiť, krášliť,
na spôsob vážnych helikonských diev…
I zaskvejú sa domu svetlice;
čo rodiny člen, vzrastie bujným zdravím:
od líčok panny príde rumenca
si zora požičať, ho navrátiac
jej ružiam v záhradke — a od mládenca
sa vôli učiť potok — väzeň brál,
hlbokej dume jeho čela oblak,
na štíte zavalený našich hôr;
bo okny domu, áno, potečie
si trblietave, vo pramenách dúhy
prúd svetla von-dnu, pravá osveta,
tmu splakujúc a vymývajúc nemrav —
cez dvere bude premávať sa, duchom
však zadychčaný, tlstý blahobyt…
Budúcna obraz…
Radosť ani mladosť!
kú pocíti ak z jara zavše zem,
objatá nežne slnka lúčami,
či otrok, ubolenú hlavu v lone
slobody, ovievanú dychom jej:
čo dych, to bôľu unesený kus;
ba akú môž’ len poňať, precítiť
vzkriesenec, dvoma zachvátený prúdy:
tým svojho vydýchnutia sladkého,
prelomiac dusivý priek náramne,
a oným zrazu spod smrteľných mrákot
presvitnutého vozvýš rozmyslu —
tak uzrevší zas smavé výslnie,
svet malebný kol, všetky jeho zmysly
prekvapujúci… a ním, ním, hej, ním
je i náš národ! Radosť nad radosti!
jejž i ja, trebárs krehká nádoba,
až k prekypu som plný…
Ľudstvo, pravda,
ach! v sutinách sa brodí, v spáleníšť
popole ešte, po urviskách hromu,
výmoľoch krvi… v púšti z titanského
zápasu, borby s vrahom divokým,
násilným, spupným, štetinatým zbrojou
ni osťou jež; no pravdou víťaznou
už pokorený, poranený v prach,
i v kŕčoch z vlastných hriechov počatých,
v ostatných mukách zvíja sa sťa drak
pod pätou svätca Jura, chrlí čiernu
krv on, vrah, nevinnej čo, ružovej
oceán prelial až!… I holubičkou
— ó, páčte bystrých krídel jeho smer! —
už poletuje bieloperý mier,
v zobáčku olivovú ratolesť:
len prisadnúť mu, dosiaľ sťahovavcu,
na pevný konár, hniezdo uviť si,
svoj stály príbytok… a nikdy viac
ho nevyplaší stadiaľ žiaden podzim!
nepohnú búrky jeho prístreším;
bo ostražitý les ním bude tu
na zemi — hore nebies baldachýn…
I architekti, hľa, sa pribrali už
svet nový stavať: — právo ako grunt,
za kostru, skoby, prísnu spravodlivosť
a ľudskosť, lásku za pohov i stôl…
k pohodliu pre všetkých!
Tiež staviame
na rumoch, čo ich barbar narúcal:
krvižíznivec, ducha vražedlník,
žráč slávičích z úst detvy jazykov.
Chrám budujeme: — Partenon3 svoj! v akom
raz obetúval jarý, šťastný Grék,
smev na rtoch, v prítomnosti boha bár;
krásavec prírody i vlastenec:
ten Sokol antiky… Nuž stavitelia
vy dômyselní, zdatní palieri
i robotníci, friško, rezko k dielu!
vám na chýr; ku cti, sláve národa.
Zo žuly tatranskej, toť balvany
na kvádre krešte! Točte z mramoru
kameňolomov našich, hoc i nie
hen pentelických, štíhle ako smrek
či jedľa stĺpy; architrávy strúžte
čarovných línij pod opasný vlys;
parkanky tvárte, rímsy… podobné
výšivkám našich pospolitých žien,
no s prsty Arachny:4 však ozdobte
nie akantom ich, ale drahomilým
tým našským lístím lipovím i kvetom,
čo najchutnejším pokrmom je včiel,
že hodujúc, vše lipu zmenia v harfu…
Preds’ stavba tá má všenárodný úľ
náš v sebe pojať, jehož pracovníci

z nív ducha, z lúčin mysle, priodiatych
nádherou jara, leta bohatstvom,
opretek budú prinášať veň med:
slobodnej vlasti pravú, čistú slasť,
viac nenahorklú bľakotou ni rutou…

A v prôčelie, čo úsvitove s každým
dňom zažiariť chce v kraje slovenské,
— nech tajný trojhran je či oblý štít —
vryť nezabuďte — posvätný náš erb!…
Aj, program práce vám! i — stavivo.
— Zasaďte tedy základ prehlboko
do zeme dedičnej! — veď vykúpenej
i utrpením, dlhým prez veky,
i obetí až množstvom bez počtu;
veď kyprej od potu, sĺz, krvi nadosť: —
a na ňom, pevnom, zdvižte vzletne chrám!
zdnu, kde stien, stropu plocha, majstrovskými
oprámovaný maľby obrazmi,
i zaľudnený húfne v portiku
výtvory sochárov… A, ako nebo,
z vypuklej, blankytnej mu bani hálka
nech hviezdou trblieta sa v kruhu hviezd:
a celok na pôvab i na súmer
proťajškom slávnym slávnej prírody…
Tak vteľte túžbu nám!
A, skladatelia,
vy, v ríši tónov známi, domáci,
ó, vyznačte sa! Zložte na úvod
zo všetkých zvukov jemne spletenú,
orchestrom z všetkých hudby nástrojov
súladne vykúzlenú symfóniu,
kej neslýchalo ešte Slovensko
vzdor svojim rozspievaným, šumným hájom,
bystrinám hrajúcim si do tanca,
ozveny fanfáram…
Vy, básnici
však, majstri slova okrídleného,
že letí ani vták — ba blesk, ba úsvit —
i obraznosti velitelia! vy,
zrytmujte slávny paian pindarský,5
akého naša skromná nezná spisba
;
a potom — potom k olympickým hrám,
závodci, prinášajte tragédie,
otriasajúce ľudskou bytosťou
až do dna srdca, po vrchol až duše!
— Slovenský Sofokles,6 ó, vystúp skoro
z života matky!… Máte námetov,
len rozhľaďte sa, jest ich na výber:
z dôb utrpenia celonároda,
i jednotlivcov, pravých bohatierov,
ichž vernosť, ráznosť bola vinou ich;
najnovšie — nad Oidipa tragickejší,
len s Prometeom zrovnateľný… ach!
jak svetochýrny, predný náš Ikar
bol vzletel, hnaný túžbou k domovu
v slobode — letel — zletel pádom však
na drahú matku-zem, ju krvavým,
ostatným bozkom v smrti pomilovať: —
vták podstrelený lovcom — osudom…

Tak zjednoťte sa v mysli, umelci,
vedomci, všetci! šťastní odkojenci
vy vedy, šťastní krásy chovanci:
dnes k prvým veľkolepým agapám,
a potom — potom k hodom výročitým,
vznešeným ducha chlebom, nápojom…
… Nie cmiter martinský, jak usúdil
bol vrah: — že srdcia bôľom pukali,
zmĺkali žiaľom ústa — obetiam
v ňom spúšťaným na pokoj — aspoň v hrobe;
lež budova tá bude panteónom
žijúcich, dejstvujúcich, tvoriacich
géniov! v službe múdrosti a krásy;
a len tak potom v smrti — — nesmrteľných…

— Ste, stavitelia, hotoví?… Že súrim,
mi odpusťte; čakať nemôžem,
bo nečaká — smrť… Ó, by myšlienke
predbiehať vedel skutok! alebo
s ňou aspoň razom vtrhol na javište;
no márna túžba — ľudská malomoc…
Však dostačí: jak v kvapke rosy svet,
i v myšlienke, tej ducha bubline,
keď pred splnom sa skutok odzrkadlí;
ja aspoň okom duše vidím ho.

Otvorte portál chrámu dokorán,
Matice našej! Natešený národ,
v sviatočnom rúchu, venčený, nech valne
dnu na valné sa valí zhromaždenie!
A vy — ichž ctí si naše podanie,
spomínať vďačne neprestane nikdy —
vy, augustoví kedys’ blíženci!
náš jasnoumný Štefan, horlivý
náš Karol,7 velekňazi, proroci
i apoštoli… kde ste včuľ, i iste
hľadíte stadiaľ na nás, zaslzený
zrak radostne, vy oba, z výšin tých,
ó, požehnajte nášmu vchádzaniu,
splnomocnení na to — od Boha,
ako pomazanci, ako tu, i tam!

Nie povolaný — lebo pri krste
nerozhoduje, názov decka, ale
jedine novonarodeniatko,
ten nový občan sveta, sľubná nádej
i potešenie šťastných rodičov —;
nie povolaný, vravím: ponúkaný
len priateľsky i vlastným srdcom, tým
nehlučným zvonom môjho života,
sa ozývam v tej chvíli slávnostnej
i radostnej… Ó, čo to všetko teraz
mi mysľou preletá! jak za oblakom
vše oblak ženie nebom v jeseni,
tvár zeme postierajúc zo svetla
a tône tkaným mrežovím; a nieto,
niet pamäti mi hybkých tykadiel,
zachytiť reťaz pomyslov, hoc ohnív
pár, ligotavých ich lúčov… je tam, ach!
tam navždy čerstvá ducha hotovosť:
po čom som siahol, paprsk uletel mi,
čo ulovil som, rub je jeho — tieň…
Nuž tieň len márny je, čo v staríckej
nemotornosti náhle zachytám,
len kusá črta…
Z tej budovy
prez dlhé, trápne roky, trvajúce
do neprečkania — jak som vysedával
hen na plasišti svojho príbytku,
nevoľný, pohrúžený v trudnú dumu
nad sudbou národa — z nej často v sluch
mi zrazu zaznel urážlivý hlas,
spev vyzývavý, drsný, krikľavý,
protivný prostrediu i bez ozveny
kol v horách ako v srdciach napospol,
a preto odporný mi do dna duše:
bo trebárs cudzák, divoch pustatín,
preds’ vývodiaci, dvoriaci si pyšno
v rozkošne krásnom Tatier okolí —
hoc uchvatiteľ, predsa triumfátor
nešvárny nad panenskou prírodou —
zlovestný havran, drzo veštiaci
smrť mluve rodnej, všetkých diablov výsmech,
že ona, predrahá nám, umiera,
hoc pestil som ju tiež, ju šetril, láskal,
ňou ladieval si biedny nástroj svoj,
jej slasťou zapíjajúc horkosť dňa…
I v beznádeji vtedy vzdychol som si:
Môj Bože, ohluš ma, bych nepočul;
varyto vyraz z rúk mi zmeravelých
a dovoľ hlavne naň sa skloniť, jak
na vankúš rakvy: jestli nevolíš
tie ústa tamto už raz umlčať
naveky! aby divým nesúzvukom
diaľ neprznili vozduch slovenský,
sa neporúhali kol horám-dolám
i srdciam ľudským, že až pukajú
od bôľu-žiaľu, hnevu svätého…

Tu tíško prišlo tohoročné jaro
vo venci z kašiek: i jak škovránok
zavŕtal spevom v azúr, zároveň
z tej budovy tam, sťaby ozávod
s ním, zhlaholil mi v uši, sediacemu
hen na plasišti môjho príbytku
v očakávaní netrpezlivom,
i jasotný náš, sladký rodný zvuk,
čo pieseň slobody, náš hymn… Ó, radosť
tá vysoká ni zenit! horúca
ni slnce na ňom! kej som nepocítil —
tá slávnosť ducha! kej som v živote,
hoc rokov plnom, nezasvätil nikdy!
To staré srdce vo mne zhupkalo,
za tesnú nájduc prvý raz mi hruď;
a duch môj orlom vzletel do nebies
a točí po nich slávy kolesá,
sťa venci okrašľujúc svetooltár,
povďačný Bohu…
A sme trpeli,
úpeli ako väzni v žalároch,
sklepených tlakom nižej vždy a nižej:
upierajúci zrak svoj k oblôčkom,
tiesneným od útisku, od krivdy
mrežaným zhusta, vždy viac zlepeným
od nenávisti; modlikajúci
o lúčik slnka, tenký ako vlások
bár, čo nám mrivé oko naplní…
však — nadarmo! Tak uchádzali veky,
sťa za nocou noc; zmysly strácali
sme jeden za druhým v nich za živa
v hrob zapadali… Až tu zrazu pukli
hrdzavé tisícročné závory!
zapuchlá brána rozletela sa
spleslými kriely, zívla dokorán…
a siné tváre ako ranný vánok
nám umyl slobody, i zmaľovalo
ich ružove jej vzišlé slniečko…
Div boží stal sa! zázrak vrátil nás
— légie udatné a dejatelia
bez páru v žertvách pritom nástrojmi —
životu, vskutku!
A už zakladáme,
na grunte svojho štátu, s Čechmi
vydobytého, svoje ústavy:
hviezdnatej oblohy vzor nad sebou,
zapaľujeme telá svetelné
kol pôdou Slovenska; v nej fontány
odokrývame, z ktorých tryskotave
má sálať svetlo ako — osveta…
Ó, bárby všetky plápolali, všetky
dľa písma písem svetly na vrchu,
vždy ďalej rozširujúc jasna kruh
po našich údoliach; tmu rozptyľujúc,
kde ukryla sa na úteku, či
schvál ukrývaná býva netopiermi:
pred tvárou slnka…
I tu v kútku tom
Oravy našej, ale nezoranej
preds’, pustej, svietiť chce ich súhvezdie,
vo stredku so stálicou vynikavou —
Ó, bárby pláli i tie — opakujem —
dľa písma písem svetly — na Choči
hen veličavnom! riavou zlievajúc
do nížin vôkol, i jak dobrú povesť
o svojom zdroji zasielajúc v diaľ
pablesky čisté, jasné, teplučké…

Nuž, nietitelia, opatrovatelia
vy dôstojní tých našich svätých ohňov —
viem, všetci, ako povolaní tak
i vyvolení pre vznešený úkol;
poctivci všetko, žreci Apolina

i kňažky Vesty stydlivej,
čo neodcláňa z tvári závoja…
vy, všetci pospolu, ó! ošetrujte
nám bedlive i zdarne vatry tie:
nech blčia veselo! — či strnulým
bezvetrím ducha a či omeškaním
skytania príkladov, tých polienok
najchytľavejších pre ne, žiadna nech
z nich nepoklesne, bledá, ospalá,
a vzdychajúc i utuchajúc naraz,
sa neosype hanby popolom…
Tak, horlivci i verní šafári
a strážci, tak!…
A zverenú vám mlaď,
ó, zhromažďujte milo-príťažlive
kol oných teplých krbov osvetných!
Z nich odrážajte potom, ako tam
zardelá stojí, čaká, bohate
kytice svetla v mladé rozumy
jej: nech sa, rozvidní v nich cele na deň,
ich obzor spriestraní, jak má ho svet,
na tento názor ich na život
pretríbi zlatom… Na jej srdcia však
tiež nezabuďte nikdy! mladé, citné
tak, vnímavé, bo mäkké ako vosk;
tie vzdelávajte zvlášť, zvlášť šľachtite
s osvecovaním umov rovnobežne,
obrezávajúc vadné výhonky
ich: kradošov to mladých síl i štiav —
Nie, pravej osvety niet bez mravnosti,
čo aký ostro vycibrený um
je bez nej bludár, nedbalec či spustlec…
A na srdci sa mravnosť zakladá,
jej každá cnosť i najvyššia z nich — ľudskosť
či láska k blížnemu, jak určil, zvečnil
ju v božskom liste veľký apoštol;
toť, lastúra! tie perly rodiaca,
ichž však pôvodcom v nej je sám — Tvorca,
jak ani mravnosti niet — bez Boha.
Toť zákon! páter, stredobod i os
a rovnováha sveta vonkajšieho
i vnútorného v tesnom súvise;
ináče svet ten je zas zmesou živlov,
vo zmätku, ani oblak v snehový
prach rozsápaný v zimnej víchrici:
kým tento púšťou vášní válčiacich
pod vodci sebectva — tam číra hračka
kejs’ hlúpej náhody, tu nevoľná
len korisť slepého kdes’ osudu…
Hej, vyznám i tu ochotne: som kresťan,
i verím v Boha, v jeho riadenie: —
veď badal som ho v celom dlhom žití
čo verný ukazovák u cesty;
aj vážim si tú jednu odvislosť,
od moci sveta ináč neodvislý,
bo pamätlivý voždy — nač bych radil
i — mudrcovi trebárs pamätať —
že ako každé iné dobré danie:
i svetlo ducha zhora pochádza,
jak telesné tiež stadiaľ prší na nás —
Prv, áno, Boh! tak svet a čo je v ňom…
I započnite dielo školy — s Bohom!

A, drahá mládež naša, čože ty?
Máš otcov-vodcov svojich, učiteľov
i vychovávateľov: ich sa chyť,
drž neodvrátiteľne! Výmluvným
ich ústam, plným pravdy, náuky
pre rozum i cit potrebnej ni chleba
a vody pre hlad a smäd, nasluchuj
zvedave, čule; sleduj pokyny ich
ni byľky poľa vánky; za príkladom
ich stúpaj smele, v ňom čo v zrkadle
riaď, krášli mrav svoj; podľa návodu
ich zbieraj známosti, jak pilné včielky
po zakvitnutých lúkách zbierajú
med pre seba i obci na osoh…
To zachovaj si: spešne črtnuté
hoc pravidlá len — Predovšetkým ale
sa na modlitbe denne zručuj Bohu
,
ho vrúcne prosiac na kolenách duše
o vôľu a chuť k práci, o pomoc
k nej, na ňu za zdar; menovite však
o milostivé k dobru vnuknutie,
vnik, lásku k pravde, úctu pred krásou
a vôbec jasný um a čisté srdce…
Tak snadno pokušeniam odoláš,
čo obliehajú hrad tvoj: mladý vek —
Tak pripravíš sa pre životnú postať
i na púť zemskú s hodnou merindou
a svojho cieľa dôjdeš — šťastlive…
Nuž, hore srdcia! mládež bujará;
je radosť — učiť sa, sa vzdelať — rozkoš…

Spomienka

Dnes šťastne prvé slávime
výročie zlatej slobody
s onými spolu národy,
imž svitla ako jaro v podzime.
Nuž, zasväťme ho! s vďačnou srdečnosťou,
na sebe plášťom skvostným jeho vzťah;
nech rozliecu sa radosť za radosťou
čo kŕdeľ hodujúcich hosťov
na našich myslí skvitlých lúčinách.

A od Šumavy do Tatier
mu k cti sťa zvukov záplava
zhuč na svite! teč po večer
z rtov našich sláva, chvála spevavá:
že vzduchu kruh tým otrasený stane
sa symfonickej hudby nástrojom,
zhrá paprskujúc, hrajúc v plápol vzplanie…
i budúcna čo požehnanie
nám v duše sprší, sadne pokojom…

Uveličenie! akému
niet rovne. Mimoriadny stav:
plň zdravia nasmrť chorému
otroku valná zvrchovanosť práv;
rok, keď sa prvej schôdzi tešia deti;
rok, ako decko zvirgá chasníkom;
rok, z chasy keď jun vyčnie plnoletý…
Toť príbeh! aký národ svätí
v slobody prvom roku velikom.

— Však výročie keď v minulosť
zapadne, zhasne posledný
lúč… sviatkovania buďže — dosť!
zrak nebies zhliadaj na robotné dni.
Do práce skokom! ukropenej potom
i rosou cti: buď žitia nášho cieľ —
I ročnicu keď zasvätíme potom,
tak nakladavši so životom,
vše oslávme i tvorbu slávnych diel!

Bez kázne nieto zákona,
jak bez zásluhy chleba niet;
bez cti je činnosť úhona,
jak bez správy sa v chaos zvrhne svet…
Tak umu vyhraďme i rukám prednosť,
si rovno vážiac všetky mozole;
za každý skutok berúc zodpovednosť —
I vitaj, rozkazná ty všednosť!
upravujúca národ — na pole…

Po poliach závodný ten ruch,
tá zdielna láska u ohnísk;
nad nimi strážny zmieru duch:
ó, aký rozkvet! úspech!… koľký zisk!
A preto k dielu! s celou silou, chuťou
člen úľa každý vlastnú na postať!
Von z neho škodcov! babrákov i trúdov…
Tak vlasť nám strvá nedotknutou,
grunt skamenie, kde stáť má večne — štát.

Zájď tedy, radosť vysoká
ty, v zápač našej pamäti;
čakáme na dni do roka,
ichž slniečko nám postať osvieti:
kde rozvinieme v dej rúk, umu chtivosť
prez lány záujmov, snáh úboče,
uprený zreteľ prísne na poctivosť,
všeprospech, sklad-lad, spravodlivosť…
… Tak účty schváli nové výročie!

Československá armáda
si za zvláštnu česť pokladá,
keď navracia sa z víťazného boja
na oddych v tábor, zbylé krôpky znoja
z čiel utrúc si, zbroj odložiac i štít:
ťa, krvi zlatá mzda, ťa, slávna trofej moja,
Slovensko drahé! z duše pozdraviť.

Si slobodná už, krásna vlasť,
kde s právom dedič smie si nájsť
časť držania, i — lenže slnko z rannej
zrodené zory oblysklo svet — na nej
pracovať z chuti; hrivnu vlôh i síl
v plň rozviť hodnoty: dľa túžby nezvieranej
by obohatil vlasť i ozdobil…

Prístavku Čiech ty vzácny! ak
v ústroji badáš protív tlak,
svár rozduchovať podlých nálad mechom:
och, udus ich!… a snaž sa s bratom Čechom
zrásť v celok varom svätých záchvatov —
Vrž z lona Kaina s tým velezradným hriechom,
že ruší zmluvu s krvi pečaťou!…

A potom, košatý jak strom
nad šírych hraníc priestorom
sa pnite k nebu! silný strom a zdravý,
čo — hájený aj od piat po vrch hlavy —
hoc v búrke leda lístím sšumoce,
a v sveta záhrade, jak najkrajší štep Slávy,
skytajte ľudstvu — dobré ovocie…

— Vtom na pozdrav ten mužných viet
z úst Slovenska zvznie odpoveď:
Ó, ďakujem ti, víťazný náš voje,
za výhru — triumf — šťastie! dnes i moje:
za život nový, zlatú slobodu…
Hej, tvojich námah pot, krv, nasmrť bité boje
ma navrátili môjmu národu!

Bo Slovák — tulák bez vlasti
slul od vekov, muž boľasti
i otrok, zatratený do nevole…
Dnes slobodný je! má vlasť! žiale-bôle
mu zmenili sa v radosť, v zdravie duh;
i skoro uzrieš, jak kol spustlé bitiev pole
v skvost priodel žní jeho prácny ruch!

Z dvoch, áno, vetví jeden strom
nad šírych hraníc priestorom
už čnie si hrdšie nad miest kandelábre —
A neboj sa, ty vojsko naše chrabré:
blesk nepretne zrast, nie to červík kýs’
len listvou strasie strom, a čo ním lezie, babre,
sťa rosa spŕchne všetok mrzký hmyz…

A strom sa kvetom osype
po lipy našej dôvtipe
a bude rodiť — nekonečné veky
k úžitku ľudstva: pre jeho že liek i
slasť si ho šetriť bude prerado —
Však za hradbu, val, šianc má hory, valné rieky
a zvlášť stráž — teba, statná armádo! —

Veru, jaro národa
slovenského,
ono, ono! a to jeho
— ó, tá šťastná príhoda! —
jeho jaro, jaro slávne,
čakané tak dávno-dávne
z budúcnosti ďalekého
temno-šera,
kam len sny ak dochodia,
sťažka však zná zájsť i viera;
spod starých krýh, závejov,
strežená, ej! s mnohou strázňou
s bujarou hneď nádejou,
hneď zas s trasúcou sa bázňou:
či ho kedy nebo dá…?

A hľa! nebo dalo ho
ako dar nám drahocenný,
božské veno,
zlaté rúcho k nedeli:
po stáletom utrpení,
potokov sĺz odtečení,
strádaniach až primnoho
po krvavom kúpeli…
Zasľúbeno
prorokmi pred roky-veky
pod pečaťou zory — áno,
dokonano…
naplneno — zaplateno —
obeťou sŕdc statných légij,
duh čo žitia lahoda: —
prosto, rovno, bez okolku
šírošírom na podolku
potriasla ho — Sloboda!

Tu je tedy, už je tu!
Všade jeho stopy nájdeš,
čuješ, vidíš,
tešíš sa, či — leňoch — stydíš:
klík, ruch, pokyn, pobídku,
iskru, rozbresk v raketu;
plány v umoch, v mysliach puky
k budovaniu, k rozvitku;
tvorby trápne — sladké muky…
Priskoč, ochotná ty mládež,
nádejná tiež,
samý popud, samá sila
ukýpave rozpustilá;
ako oheň, živá-žhavá,
prudká-bystrá, ako riava;
práve v túžbach neskonalých
otvárajúca svoj kalich…
keď je už raz, keď je tu:
pomáhaj mu — k rozkvetu!…
— Bez otázky,
šij hoc ohlá, čelom vrásky,
tešíme sa i my starí,
oj, hej! i my
zlatej neslýchanej jari
srdcami až úzkostnými,
chvejnými rty:
či to i nás nebo darí
chlebom lásky,
„z tône“ vzišlou slávou Nitry…?
No ty zvlášte, šťastná mlaď,
máš sa právo radovať,
vďačná spásne za náveštie,
ty, čo sama v jare stojíš,
smrti ešte
ani v snách sa nezabojíš,
ďaleko bár ku zásluhe
máš, už vidíš,
tešíš sa, či — meškáš, — stydíš,
rovno i najsmelšej túhe,
vôkol seba
po národe na slobode,
krom toho, čo krášli teba,
rozvíjať sa jaro — druhé…
Veru! jaro národa
slovenského,
ono, ono! a to jeho,
čo mu, ako šuhajovi
deva perko, s lásky slovy
oddala, hľa, sloboda!
Šťastná mládež! od radosti
poskoč!… Starí, my sme pôsty
zjedli všetky — ty si hosť!
hosť si… Zažehnaný pôst
z cudzej, nezáživnej stravy;
hoduj! — dorost za dorosty
v svetle rasť a kvitni v zdraví —
Lebo, pozor, vpravo-vľavo:
máš-li jaro, k jaru právo,
zato máš i — povinnosť.
Keď tak zájde prirodzené
jaro-leto v rýchlej zmene
v jeseň mračnú, v bielu zimu;
obrazy keď jara-leta
zo stien slovenského sveta
vetry, chumelice snímu:
tvojou nech je snahou, prácou,
v zámere tom pôsobiacom,
nahradiť ich
v zjavoch jara rozmanitých
v pustý čas ten národu —
chválou ti i slávou pritom,
dôkazom to nestranným,
že si vďačná každým citom,
pomyslom i konaním
za tú — jeho slobodu…
Pestuj, ó! ten krásny zárod
v sebe vzorne,
neúmorne, divotvorne…
na nív skvost sa
rozviť daj mu, prekvitať:
vždy jak — otca
milujúc svoj drahý národ,
vlasť vždy ako — sladkú mať!

„Vatra“. Iste pekný názov
časopisu
mladistvého, študentského,
jediného v našej tlači —
Úfam, značí,
čo je k cti i chvále jeho:
nerodí sa pod reťazou,
vychádza bár z tiesne lisu;
mnohosľubný
do budúcna popritom je,
v slobody jak smie byť dome,
nie však krikľúnskymi bubny,
klebetou nie, ani chvastom:
ale ako blkotavý
ohník našich strmých grúňov,
vzletných holí,
žiariaci vždy v zorí zdraví,
plnou lunou,
vynikavý svetla vzrastom
kamdiaľ širšom po okolí…

Tedy keď mu názvom „Vatra“,
„nomen-omen“2 pohotove:
pestúni vy jeho mladí
ako dnes, i každé zajtra
nože dbajte,
pečujte oň mileradi!
Polienka naň pomyslové
pilne, zhusta prikladajte
v dobrom slove;
ba mu pomôcť ešte k svitu,
polievajte
vonným olejom ho citu:
ohňu tam že spodobá sa,
vo plápole,
ligotavé splesá-zjasá,
z tmy jak skvitlej ruže krása…
Hej, nech, jak ten, voždy hľadí
z vysokého stanoviska
kamdiaľ širšie na okolie,
sokolím to zrakom mladi
rozptyľujúc tône šera:
jasno, jak čo z brala tryská
prameň — živá, čistá viera:
zrkadlom je hore mladej,
dorastu to
za rána či za večera:
naša vtelená už nádej,
z ktorej navždy spadlo puto,
a keď spráska,
iskry viaže na paprsky,
nechže je to číra — láska…

Horšieho nič, ako údol,
keď tak mrzký,
dusný plní dymu kúdol:
za jesennej jak ho doby
z ohňov pastierskych vše zrieme
— lebo ich viac neušetrí
oblač tlakom, hnevom vetry —
viť sa, váľať tvárou zeme
v kotúčoch, sťa v toku — hroby…

Vy, ktorí združili ste sa
kol tohto ohniska
čo stredu s šírym sféry priestorom,
nad sebou ešte širšie nebesá,
skaď hnevom viacej nezblýska,
ni nezrachoce hrom:
ó, pilujteže tento nový krb
s trvalou horlivosťou v duši!
Pomysly sádžte veň z tých nastrádaných hŕb
v samotách století…
Nech horí, jak sa na ohnište sluší,
na osvet prítomna — budúcna k pamäti!

Bo malým umstvom oheň klásť.
Zná i náš pastierik,
keď jesenný ho zajal mrak i chlad,
háj okrasť o šmáň,2 o klesť drsnú chrasť;
podpálil… trieli na ohník,
že šprihá ani had.
No udržať aj v rovnom plameni
žiar, čo tak s chvatom roznietime,
že vzbĺknuc, nesklesne hneď, ako slamený,
k popola premene:
to vzdor, to zmar, to — výsmech tme i zime!
To pravé umenie! bo pravé — nadšenie…

Tak zachovajte oheň nám,
keď ste ho zložili.
Nech s úsvitom svet vída jeho svit,
aj uznáva rád: nenie mam a klam,
že povstali sme z mohyly,
v nadsvetí vieme — žiť…
Čo ťažké veky udúšali v nás,
vraz zhor a plaj splnia silou,
noc v deň že prepukne, v kvet jara zimy mráz…
Ten sebadôvery
vzruch, triumf len! — náš genij nad mohylou;
ináče bez neho sme znova — príšery…

Veď jest čo zohrievať kol, kým
i osvecovať jest:
a hoc bys’ najal slnce nebeské
z dom’ do dom’ chodiť, podeľovať ním,
ba pribral si i z roja hviezd:
nie zbytkom záblesk je —
Sloboda, áno, sňala okovy
nám z nôh, jak z rúk nám putá sňala;
však, žiaľ! hruď prepásal kýs’ pancier ľadový,
v nej drhnúc ľudský dych —
zrak beľmo, srdce zastupuje skala…
Vatrite! vyzuť rod z tých kliatych hmoty krýh!

Ja v ľude iný poznal mrav
hen jarma prez útisk.
K slobode našiel, stratil k srdcu kľúč;
od povinností umkne v ohrád práv,
a cnosť mu? — krvavý bár zisk —
Tak zhasol lásky lúč…
Vatrite! čo chlap, v um mu podujmi
vniesť fakľu, stopiť srdce tvrdé;
i bez vás fedrovať vie svoje záujmy
po krutosť pridobre…
Ho žertve učte! javiť milosrdie:
nech blížny — najmä vlasť mu u dvier nežobre!

S úžasom vidím: tu-tam mlaď
sa stáva posupnou.
Čo? detva jara — kto to kedy čul? —
tá by sa mala svetla-tepla báť,
sa zime tešiť, láskať s tmou…?
Preds’ i ten mladý úľ
hneď v slnci zhrá, by zhmýrel kvietím lúk;
ľnú k lampe i tie — efeméry:3
len mládež bočila by jasných od náuk,
od pravdy v bludu smer…?
Hach, vatrite! že nevylezie z diery,
až i v nej odkape, kto raz je — netopier!

A voniam: razí hniloba.
Jak tiahne vetra prúd,
ráz tančí kohútkom si na dome —
Česť úbeľu sa leskom podobá;
však nechtom leda zarypnúť,
máš hlinu… Svedomie
zaspalo: zmyslov uzda, rukoväť;
i bez kocúra kvária myši…
Vatrite! vypáliť, kde aký puká vred
hoc z tela priateľa,
kde sadá sneť, sa i tá voda kýši;
mak rakoviny bár nech vytlie docela!

Viem, keď sa stavia budova,
je mnoho neriadu;
kvas, úlomky sú jaksi povinné…
Však aby sťa hrad stála, hotová:
štroch4 za základ jej nekladú,
lež kvádre jedine;
za kostru priberú kov prieční, skôb,
pod poval skamenelé trámy,
nie, v nichž už tiká červ… Preds’ nestavia sa hrob,
lež dom, by život dlel
v ňom večne… Vatrite! a svieťte plamy:
až k dnu nech dovidí — ctný, múdry staviteľ…

Aj doba stihla veliká
nás, čo tak malí sme.
No namiesto, by k nej sme vzrastali,
ju dohonili, ako uniká:
až truštíme sa vo prizme
na vidma krížaly…5
Nemohutnieme — krpatieme skôr,
zabudnúc: v celku vzrast, duch, sila —
Tej farby a či tej sok, ejha! za obor,
vzniesť stavbu vozvysok…
Vatrite! zvariť, čo pra rozštvrtila:
oč? Jánošíkov var’ kto zdedil — opasok…?

Aj na tú našu slobodu
vždy ešte číha vrah,
sťa potuteľný pytliak, zákerník:
ju, ozaj báječného pôvodu
zver vysokú, kde v horských tmách
v stráž nezastal si nik,
postihnúť! v hruď jej vboriť záražec,
že na poľany ľahne máry…
Vatrite! Každý lúč nech ako nebožiec
v tmaň6 vnikne úkrytu,
kde zrada kuje zbroj, jed čierny varí —
I noc tak zvidnite, až prezrie k úsvitu…

I sádžte pilne slobodné
pomysly na oheň,
s živicou citov!… Valné plamene
nech roznesú sťa v letku pochodne
jas šľachty, osvetový deň —
Prebŕdli Červené
sme more — krvi, zhynul faraón;7
nuž, v pochod z púšte v zasľúbenú
zem, ako Sinaj chce! — v prach s modlou zlata!… On,
Boh, prezrel v úsvite
k nám, pohrozil — I jeho zaveleniu
poslušní, k očiste, hoc deň je, vatrite!…

Ja plačem nad Oravou drahou, horko plačem;
ach! starec som… Bo mladec nech, tak zúrim, skáčem
od zlosti; päste zatnem na čís’ leb,
ho zohrdiac jak z biednej hliny črep…
Veď roztrhané ako vetché nite pásky
odvekej, v srdciach, v hrude, v skale žitej lásky…
Och! zrada, pranier! škripec, poprava!
Včuľ, Orava, len budeš boľavá,
jak nikdy predtým, hoci šťastnou bys’ byť mohla,
jak ešte nikdy!… No, pád! krivda pravdu zohla…
Ba i mňa starého už berie zlosť:
fuj! závisť brata, sestry hrabivosť
bez páru! Majú v moci mnohé milióny,
a mizerných tisícok pár ti chvácu oni…
No, vlkov susedstvo! cez zuby, hryz
poostri na brúse, čo točí kýs’
vývrheľ pekla… ukúš zo spanilých skraní
si Oravienky jednu, žvi, žer rovno sani
a — zadrhni sa! hlt než prekotíš…
Boh pomsty ten ti hrozný navaľ kríž!
… Však čo mám z toho? Zbudne zohavenia práca
čo jazva, srdce ti bár s mojím vykrváca —
hoc dážď ju vymyje… hoc slnce — moc tá hnacia
zem v obeh, v rozvoj síl — ju pozláti:
celistvosť tvári, ach! sa — nevráti…

Ja ako šuhaj, jaro života
prežívajúci — iste pridružením
k pocitom vďaky v srdci rozvitým
i prírodného jara veniec v hrsti,
uvitý náhle z kvietkov rodných lúk,
s úmyslom položiť ho… ako taký
som zaspieval si, sladký sláviku
náš, Sládkoviču! — dumu nad hrobom:
smútočnú pieseň žalobnými zvuky,
čo jeden — to vzlyk nárku trhaný
a úron kalnej slzy zároveň:
jak mladosť plakať vie…
Dnes storočnej
ti u kolísky — v ruke podobne
na ozdobenie skromného jej štítka
kvet z ňadier prírody čo viazanku,
tiež z rodných lúčin jarom omladlých
sem prinesenú, lenže v trasľavej, hľa,
už pravici — bo, ach! i ako kmeť
mám zaspievať ti pieseň radosti:
jasotnú pieseň škovránčími zvuky,
čo jeden — to výsk k nebu velebný
a na zem úron slzy zároveň,
sťa perla jasnej, ligotnej — či tak?
ach, neviem; viem len: ako staroba
ju vládze zaspievať…
Och, protivy!
kde zrovnalosť ich nájdem, zmier kde, súlad…?
A zameniť nám neľze zástoje,
keď vek je hrádza neprekročiteľná;
tam mládenec — tu starec: — strnulec —
Tak ako aspoň onen mladistvý
šuhaja zápal, utlmený vtedy
v náhrobnej dume, vzkriesim, prenesiem
v krb mysle dneška… či jest toho možnosť?
a ak by bola, že sa podarí
mi prenos plameňa: či nezalejú
ho mimovoľné slzy staroby,
čo zaplače, i keď sa tešiť chce,
bo pamätlivá nevymazateľne
stratených navždy jeho podmienok
vzplanutia v duchu vekom zastudenom?
To uvažujúc, zmietam sa sťa trsť
vo vetre; ale odpor na odpor
sa hromadí, jak kryha na kryhu
v priek jarným vodám… Jak ich zdolať, zhladiť
pre voľný postup, povzlet k výšinám?
jak obísť všetko, čo ma mýli dnes,
a rovnováhu myslí stanoviť?
Som bezradný; som v tiesni, v rozpakoch,
v kých sotva kedy ocitnul sa človek,
hoc dlho, jak ja, pútnik na zemi —
Ach, prekážky to voskrz osudné!
kam zamierim, či zreteľ obrátim…
A predsa zdá sa, dobre hádam: kľúč
rozmotku uzla urputného väzí
v tej istej príčine; len zvrtnúť ním:
a osype sa klbko, úzkostlivosť
popustí duše… Skade sprýštil plač
tam mládenca, hej! starcova tu radosť,
má vyvrieť tiež, čo slnný, zvonný prúd,
v roztoku ako dúhy pramená,
i v poskoku sťa hudby vlnenie…
Ja vtedy skvílil, že som pozde prezrel,
génij, k slnku tvojho stvorenstva:
len keď už zapadlo v krvi zôr,
či z národných rán skorej? — do tých čias
zajatec v cudzích mračnách… Dnes sa teším,
že dlho žijúc, v ceste životnej
som čo krok našiel vzácnu príležitosť,
znamenať, zistiť zlaté pablesky:
ním vyžiarené na slovenskú zem,
tým slnkom tvojím v behu závodivom
so slncom rozkošnej jej prírody:
hneď ako vence kolo čiel hôr, s dumným
hen Sitnom počnúc, s divou Poľanou,
a vykračujúc k nebotyčným Tatrám,
napospol v blku sťaby oltáre,
či východ, riasu zdvihnúc mihalníc,
prehliadol a či západ sklopil oči;
hneď v čaropísme zakvitnutých nív,
však čitateľnom súrodnému duchu,
zrozumiteľnom od dna dômyslu
po výsosť krásy, až ním unesený
tiež tvoriteľsky zapáli sa duch;
zas v šumných hájov snivom súmraku,
veň precedené lístím, ihličím
sťa nitky svetelné, z nichž utkať domu,
keď navitá už tône osnova,
je obraznosti vďačným úkolom;
a vpokon napadané v prúdy riek,
kde tečú trblietave — každá vlna
jak mladucha z nich naložiac si šperk —
dľa teba, zvlášte v tvojom Hrone milom,
jak brilianty…
Tak, hľa! prikrásil si
viac ešte, lebo po nesmrteľnosť
jej krásot našu krásnu prírodu
v nám zanechaných ducha pableskoch.
Sú ony diela vznešeného majstra;
i keď tam tvoje slnko zapadlo:
sú po ňom naše nebo hviezdnaté…
„Ja túžby spievam, túžby po kráse…“
tak započal si slávne ospevovať
prekrásnu Marínu, jej ,peknotou
nadšený‘, ako verne vyznávaš:
a piesne tvojej neprehľadné slohy
sa vinú kolo tvojho idolu
a ideálu ako reťaz hviezd,
a každá sloha zrkadlí jej obraz
v odrazoch bez počtu, z nichž skladá sa
na súmer, prelesť v dokonalý celok
jej obličaj a duše milota;
verš každý však je vzácnou obrubou
jedného pôvabu čo drahokamu,
zasadeného sťaby blesku v blesk…
Nuž, nenie ona, súhrn krás i vnád,
na spisby našej nočnej oblohe
tá Krásopani jasná? večernica
hneď, vyvodiac na ňu hviezdny roj,
hneď zornička, ho zvúca spiatky v úľ —
dvoriaca: oná zapadlému slncu,
jak líha na postlanie z purpuru,
s úsmevom želajúc mu dobrú noc;
tá vzchádzajúcemu, jak plápolavá
by fakľa, však i so slzením vraz
čo rosa hustým, ťažko pršiacim
zo všetkých očí noci spolu s jej:
že, ach! to tvoje nemôže vzísť viacej…
A švárny Detvan tvoj či nie je tam
náš Orión zas, na nebeskom grúni
junácky rozkročený, opretý
čajs’ o valašku, prez driek opasok
z hviezd-praciek, u nôh s Dunčom, verným psom,
s okáľom Síria?… V diaľ hľadí, v šíru
diaľ ponad vysokú kol Poľanu —
čos’ strežie. Sokola var’ kráľovho,
jak stíha zajačka…? Hoj! ďalej, ďalej
zabodla iskrivá mu zrenica:
do temna budúcnosti — svojho ľudu!
Rozmýšľa svojím umom prostučkým
i háda: pokiaľ ešte bude jastrab
smieť voľne loviť nežných holúbkov?
vlk voľne drhnúť krotké ovečky…?
Zatriasol hlavou, blesknou pozvíjal
valaškou, dupnul… iste v nádeji
uveličený predtuchou, čo v tmách
budúcna zabronela ako zore;
i hviezdy razom vzpláli pochodňami…

Tak, výkvete ty školy Štúrovej,
najkrajší, najplnší… si ozdobil
náš obzor po zenit! Čo kúzelník
bez páru, našu materinskú reč,
čo brnkala si dotiaľ ako vtáčik
v podobe popevku, tys’ krielami
opatril orlice, že stačila
k najvyšším umy vzniesť sa pochopom,
vnímavá; silná: trebárs z chalupy
pôvodná, predsa šťastnou sokyňou
na šľachtu pyšnej mluvy palácovej —
Ak bola drsná, v tvojej dielni hlaď
získala kryštálu; ak dobrotivá
i krehká, tys’ ju stepal na filigrán
vo vyhni nadšenia; ak tvrdá, tys’
na jemný hodváb obmäkčil ju prsty
rozihranými: v nej že naliezol
s údivom Slovák ducha svojho skvost
i úbor slávnostný — Hoc prirodzene
už sladká, v medotok si rozpustil,
napustil vôňou lipového kvetu;
už pôvabnej dosť, dodal po stupeň
dokonalosti plň si krásoty,
slovesný palety i dláta majster;
dosť ľubozvučnú, hudobnícky zladils’
na symfóniu, hudbu vyšších sfér:
hneď v slávičí spev pridusil, tú tklivú
modlitbu večera, hneď rozkolísal
sťa svitania zvon, zvukom obudným
zaliehajúci v sluch i tupých skalísk —
zas v hájov rozševelil snivý šum
ozávod s vetierky, čo jarku bublot
na hukot zmocnil rieky reptavý,
s poľnicou búrky, víchrom, rovno v potrest
ju hriechu rozšvihal, jak v knihe kníh
hnev proroka prút…
Tak si, veľký pevče!
reč rodnú uctil svojím umením;
tak povýšil si ju a ju onádheril
klenotmi skvelými a rýdzimi,
bo odkrytými v samej duši ľudu,
v tej neprebranej krásy studnici,
na perly v škebli, v bani na ctný kov:
kde dotiaľ hliveli — čo zakliate —
Sťa junák v povesti, tys’ zlomil úrek
a kliatbu vekovú: ty do vrstiev
vĺn, hlbín prenikol… ty stiekol zámok2
na ,stračej nôžke‘, prízrak vozdušný:
a v dedičný šat skvostný odená,
smev v očiach, na rtoch Maríninu pieseň,
prikvitla panna — zlatá princezná,
vedená tebou, vysloboditeľom…

Ó, česť ti za to, chvála, veštče! ti
horúca vďaka, sláva nehynúca
od všenároda, zhromaždeného
ti u kolísky v zbožnom veselí:
od plesajúcich všetko potomkov!
družiny šťastlivej… a medzi nimi,
v úzadí starejších i — odo mňa,
sa tešiaceho… ba odo mňa zvlášte
ti česť i chvála, vďaka, sláva, ty
príkladný vzore! vzorný príklade!
mi zasvitnuvší kedys’ — bludárovi,
jak Šavlovi — ak voľno porovnať —
poblúdilcovi v ceste do Damašku…3
Zvlášť odo mňa! že, čoviac vetchý starec,
som slobody sa dožil národnej
i do slobodnej vlasti šťastne vkročil,
o ktorej spievals’ nám tak túžobne,
tak nadšene, a — v púšti skonal preds’…
Och! koľkí naši túžobníci a
horlivci vznesení tak horovali,
tak túžili: a ani z vrchu Néboh
im nedopriano uzrieť Kanaán:
bez uvidenia zory zavreli
naveky oči — ach! i mladí vekom,
a všetci ako v putách v kolíske,
i v rakve v putách… Jak ich ľutujem!
že pokým slnko slobody nám svieti,
nás zahrieva, tak pestiac život náš:
na hroboch ich ak kvieťa rozvíja —
ó, bolesť! ó, žiaľ!… A preds’ neľutujem
ich! nebolestím… Oni — verili!
dúfali skalopevne, tvrdosťou
tatranskej žuly — vo víťazstvo Pravdy,
hoc nasmrť zmučenej, i preklatej
a pochovanej; v tej nádeji
i zmierali — A nesklamali sa:
so slnkom slobody z tmy vekov, z hrobu
vraz vstala živá, zdravá, velebná,
bez porušenia, lebo — nesmrteľná;
a tak v nej, s ňou sa dožili i svojho
predbežne zmŕtvychvstania v národe:
v potomstve ožili! i žijú v nás
a s nami velebia — I, Sládkoviču,
ty! v čele ich, viem, spievaš vzkriesenia
hymn božskej nálady, že rozlieha sa
po nekonečnom vesmíre… A preto
blahoslavení naši zosnulí
vo viere Pravdy! triumfujúcej
nad každým vrahom — hrobom, trebárs — peklom;
ich všetkých pamäť požehnaná buď!…
A preto s tebou spolu, plnokvete
jej najvzácnejší, najnádhernejší,
buď požehnaná, večne slávená,
štepnica slávna: škola Štúrova!
Na vlnách Dunaja hmla sa rozknísala,
keď Mati do sveta synov vystrájala;
na pätách Karpatov vŕšky očerňaly,
keď sa deti Slávy ztadiaľ odberaly,
a klenutie modré tiež sa zatemnilo,
keď sa kolo bratov k lúčeniu strojilo.
„S Bohom, bratia naši, s Bohom sa tu majte,
o slovenský Ústav dobre sa starajte!“
Tak nás drahí naši bratia oslovili —
ach, a s tými slovy v diaľke sa ztratili.
Rozišli sa bratia vo dve sveta strany,
milý, mocný Bože, čo to bude s nami?!
Nezúfajme, bratia, však mladosť má sily;
my to dokonáme, čo tí neskončili.
Prácou zaplníme naše mladé časy,
bo len pevná vôľa a čin ducha spasí.
Plače kukulienka na dube vysokom,
brat na brata hľadí pomúteným okom.
Clivé, smutné „s Bohom“ duše im preniká,
bolesť rozlúčenia, bolesť je veliká.
Trhajú sa sväzky, čo nás spojovaly,
opúšťajú nás tí, čo nás milovali.
S Bohom, hory, doly, s Bohom háje šumné,
s Bohom, vy devínske hradby tiché, dumné,
s Bohom, Dunaju náš, ty mutný, penavý,
čo si bol slovenskej niekdy svedkom slávy.
S Bohom iďte, bratia, ta do spišských krajov,
spomeňte si na nás z tých svobody rajov.
Na modrej oblohe slnce sa usmieva,
Slovák pri Dunaji na rozlučnú spieva.
Prečo si sa, slnce, prečo usmievalo?
Prečos’ nad lúčením tiež slzy nelialo?
„Slzy som nelialo, bo ja vidím ďalej,
vidím to ovocie z tej bolesti malej;
vidím tam pri vlnách Váhu bystrunkého
a vidím pri Hrone brata slovenského,
brata slovenského na národnom poli,
ako on pracovať za svoj národ volí;
ja vidím Lomnice sneživé temeno,
pod nímž sejú bratia slovenské semeno,
ja vidím i diaľné štyri sveta strany,
v nichž sú bratia vaši v duchu vždy len s vami.
Rozlúčili ste sa, ale iba telom,
duch váš spojen’ bude roda spasiteľom.“
A Dunaj dial beží, vlny zašumely,
bôľné slzy bratov v tom sa skamenely.
K práci zdvihli ruky, aby skutkom žili,
mužným činom ducha národ svoj spasili.Kolumbus

„El mondo es poco.“

Na siné more čierňava sa valí
a v temnej diaľke zdunia blyskov hromy,
pena sa morská vlnobitím zvarí,
na čelách skál sa klokot vĺn rozlomí.
A v nich križujúci blesk sa nebom zjasá,
čo zenit i nadir strašne pozatriasa.

Na sinom mori pláva loď zrúchaná,
mráskaná víchrom o skalín kopone,
ba dlhou púťou dopoly zlámaná,
stred morskej peny bez pomoci tone.
Zem tu neni stará, zem tu neni nová,
a loď, čo tu hynie, loď je Kolumbova.

A bližšie mračná ťarchavé zavisnú,
víchrica k čiernym vlny dvíha mrakom,
zem a nebesá dovedna sa tisnú
pri hromov durkote tisícorakom.
Ako by vykypieť chcela, tak hurtuje
pena morská, v nejžto zem s nebom bojuje.

Na lodi zmätok. V zúfalstve ľud hrešiac,
na vodcu hromží a smrť jeho žiada:
„On nás podviedol, bo už tretí mesiac
zem, ktorej nieto, zem novotnú hľadá.
A už mesiac tretí svoj ľud tým len chová,
v západnom že kraji musí zem byť nová.“

Hrozné divadlo!… Ľud v zúfalstve svojom
verného vodcu zamárniť už strojí,
a trebas mraky blyskovým závojom
trojloď1 obtiahly — hrešiť sa nebojí.
Ľud o pomstu volá, vodcovi smrť hlása,
keď zenit i nadir hromoblesk zatriasa.

Svitol deň druhý, a svitol deň krásny,
no trvá vzbura ľudu hladového,
a v moci buričov vodca nešťastný
pomoc od Boha čaká láskavého;
a do diaľky hľadiac z prvého hajova,
zrazu blednúc volá: Priatelia, zem nová!

Čo to za city, čo za okamženia
nastaly teraz pre vodcu slávneho!
Ňadrá nebeskou radosťou sa spenia
a slza z oka kradne sa tmavého.
Po toľkej teda len neresti a biede
syn človeka vo stán večnej slávy vejde!

No poď, Španielsko, poď sem, svete celý,
hľaď a čuduj sa proroctvám plavca tu,
shŕňaj poklady, ku ktorým ti smelý
Kolumb pripravil cestu vám bohatú.
A oni prídu sem, oj, a shŕňať budú;
lež či pri pokladoch plavca nezabudú?

Utíchla vzbura, a radosť nastáva,
veselo šumí žblnkot vĺn ihravý,
v nich porúchaná ku brehu loď pláva,
na ktorom kraj sa báječný objaví.
Na palube kľačí chasa Kolumbova,
Boha chváliac volá: Zem nová, zem nová!Piesnik

Nad jazerom zticha stonajúcim
zo kroviny strmí skala sivá,
na nej šuhaj so zrakom hasnúcim
do nížin sa tohto sveta díva.
V citoch čáky na žiaľ hneď zabýva,
hneď sa vráti žitia do koľaje,
oko slziace rukou zakrýva
a žiale svoje, márné nádeje
do tónov dumnej piesne preleje:

„Veje vietor po doline, moja mladosť len tak hyne,
len tak hyne, aj tak zhyne, ako lístok v dúbravine.
Hyne, vädne, dolu spadne, nikto sa naň neohliadne,
ani otec, ani mati, ani sestra, ani brati.“

V šumiacej pieseň stíchla ozvene,
ruka s harfou klesla junákovi,
zrak žiaľny sa v nebesá rozžene
a slávy túžby zvrú v piesnikovi.
Ako vetrík hlestiaci vo kroví,
tak pieseň jeho bez líčieb a krás
v citoch rodolásky sa obnoví,
tichý jej v ozvenách zašumí hlas
a tíchne, a šumí, a zatíchne zas.

Nad Dunajom, nad Tatrami krkali havrani,
dumné zvony zahučaly od dunajskej strany.
Čo tie zvony, čo havrani, čože oznamujú?
Čo sa hory zatemnily? Čo tak víchre dujú?

Všade ticho, sťa by všetko bolo onemelo,
sťa by mrazivá noc bola schladila, čo vrelo,
smútok vyhostil veselosť; aká to premena?
Pre Boha, za kým smútite? Čo toto znamená?
A zas ticho; iba vzdychy bôľné tu stenajú,
ako vlny ďaleké keď na skaly šplechtajú.
Plač prevládal spevy hlasné; ó, aká to zmena!
Pre Boha, za kým plačete? Čo toto znamená?
Zas len ticho. — Tam hen letí sedem húsok divých:

„Vy, husičky, čo nosíte sedem hlávok sivých,
vravte, odkiaľ vy letíte, vravte, kam hodláte?
Snáď vy mi o veľkom smútku dáku zprávu dáte?“

„My letíme od Dunaja, od päty karpatskej,
po Uhorsku do Moravy, do Čiech, do Horvatskej,
my letíme tou novinou zarmútiť rodiny,
že už umrel otec vedy, že umrel Martíny.
Už ten, čo vám synov učil, neni medzi nami,
Bože dobrý, Bože svätý, čo to bude s vami?
Ešte v ten deň smrti svojej ako ruža kvitol,
lež zapadol deň mu časný, by mu večný svitol.
Striasol sa ľud nad novinou, jak vy sa trasiete,
machaté sa striasly skaly, i náš „Orol“ v lete.
A ľud bežal s každej strany, neveriaci slovu,
bežal pozrieť clivú rakev, tešiť smutnú vdovu.
Tvár jeho sa podobala mesiačku bledému,
keď sa lúči s tichou nocou ku ránu novému.
Oči jeho boly ako vatry vyhasnuté,
keď ich vyhasia lejavy a búrlice kruté.
Vôkol neho a okolo vzdychy, plače znely,
ba niektorí od úžasu sťa by skameneli.
Smutný, smutný pohľad to bol, smutná to novina.
Ó, nejedna ver’ zaplače, nejedna rodina.
Dobrota i láska jeho i veľké schopnosti,
to zmarené tam ležalo pre sveta časnosti.
Toho, ktorý z toľkých mladých už mužov vychoval,
toho um, vedu Boh svätý pre svet náš pochoval.
Chvíľa táto teraz nám to opäť pripomína,
čo bol Martíny mládeži a čo s ním zahýňa.
Žiaľboh, čo s ním zahynulo, viac sa nenavráti,
lebo Dunaj beh svoj večný nikdy neobráti.
Ale slávné jeho meno nikdy nezahynie,
dokiaľ pod Požonom vlna dunajská poplynie. —
Poďme, húsky, ďalej hlásať novinôčku smutnú,
ktorá tisícom vyvábi z oka slzu mutnú.“

Húsky divé, húsky sivé, zarmútily ste nás,
verte, že tiež zaplačeme za Martínym neraz.
Rieky vyschnú, hory padnú, čo časné, pominie;
no pamiatka jeho nikdy, nikdy nevyhynie.
Žiaľ nad Slovenskom

Tatra nemá — stojí sama,
v dolinách jej víchre stonú,
homole jej svätostaré
v mutných slzách Tatier tonú.
Slováci! to dielo vaše,
vy si sami hrob kopete,
vy maríte sily vaše,
vy sa sami zničiť chcete.
Pozri, syn Tatry ztratený,
hľaď, jak Dunaj mutno beží,
tam nad ním mohyla stojí,
v tej mohyle ktože leží?
Ja neviem — a bár bych vedel,
čo poviem, ti nevyhovie;
lež spýtaj sa mohyly tej,
kto v nej leží, nech ti povie.
„Prach a popol otcov tvojich2
s kosťami tvojho národa!“
Takú zprávu ti mohyla
o poklade skrytom podá.
Jasala sa sláva tvoja,
ty Tatra, Tatra šedivá!
A teraz sa svet široký
na tvoju hanobu díva.
Kam, kam zapadly ste, veky,
dávné veky, slávné časy?
Zhynuly ste; slávu vašu
iba spevec Tatre hlási.3
Lež ľud spevca nepočuje,
na skale Tatier stojí sám,
jeho spev kde vzniká, hynie,
vzniká a zasa hynie tam.
Kam, kam zapadly ste, veky?
spevcov hlas zo skaly zuní.
„Zhynuly ste!“ tak v kryptovom
tichu ohlas Tatier duní.
Zhynuly?… ach, ba zhynuly?
Miesto slávy hana holá,
smrť špatná miesto života:
tak skutočnosť strašná volá.
Chladnosť vaša, ó, Slováci,
vaše svady a nemravy,
tie sú hrobom šedej Tatry,
tie sú kliatbou matky Slávy.
Matka Sláva v hrobe leží,
tam, kde mutný Dunaj beží,
tam mohyla nad ním strmí,
pod ňou naša mati leží.
Tak sa stalo, vy to viete,
viete, že klesla naša vlasť,
a predsa nemáte ducha
za ňu žiť, za ňu život klásť.
Darmo je, darmo; tvrdší ste
nežli sama skala sivá,
ktorú nepohne víchrica,
ani blýskavica divá.
Na mohyle matky Slávy
ni trávka sa nezelená,
lebo ju nezrosí slzou
žiadna duša rozžialená.
Dajte skalu na mohylu,
nech tá skala plače nemá,
keď národ v sne hlivejúci
sám nad sebou slzy nemá.
A tá skala plakať bude,
bo má ona viacej citu,
nežli Slovák zotročilý,
spiaci v nociach bezo svitu.
A tá skala zaplakala,
na mohylu slza padla,
na tom mieste ruža zkvitla —
lež od žiaľu i tá zvädla.Na Branči

Stojí zámok zakliaty
pomedzi horami,
v zámku poklad je zlatý
medzi skaliskami.
Hoj, vysoký to zámok,
všetko sa naň díva,
a zámok ni šedivou
hlavou nezakýva;
bo mu deň tu zapadol,
vietor do škár duje. —
Kto ten vietor utíši?
Kto deň vycituje?
Hoj, k tej práci obrovskej
treba duch horlivý,
a ten, čo to vykoná,
večne bude živý.
A poklad tam schovaný
pre budúce časy:
meno vykupiteľa
národu vyhlási;
hej, vyhlási národu,
spásu mu zvestuje —
Nuž kto vietor utíši?
Kto deň vycituje?
Najmladší syn

Tam v siedmej doline stojí domček malý,
pod strapatou strechou žije otec starý.
Otcovi starému na kolenách vnúča,
trasavý hlas starca piesňam ho priúča.
V piesni tej pokojnej tichá radosť žije,
aká staručkého otca líce kryje.
A zasa rozpráva vnúčaťu malému,
ako rozprávali dakedy i jemu.
Vraví mu o sklených vrchoch prevysokých,
o zámkoch zakliatych, studniach striebrotokých;
opisuje sady, čarovné záhrady
a pozaklínané sivých skál poklady;
a zas husté hory a vetrov jaskyne,
z nichžto noc vychádza a tu sa rozplyne;
tam zas dlhé púšte, na nich slnce zlaté,
ako odpočíva, keď je priustaté;
jak sa shovárajú vetry v šumnej hore,
ako tátoš letí a povetrie ore;
jak kŕdle havranov držia slávne rady,
ako ožívajú kamenia hromady;
ako najmladší syn draka silou kazí,
ako mocou ducha nad svetom víťazí.

Takto vraví dedko vnukovi malému,
a vnuk zas prechová povesť splodenému.
Tie zapadlé svety Slávie sú kvety
a duch jejich z otcov na synov vždy letí.
Svety sú to staré a predsa vábivé,
jak kvetov na lúke hlávočky menivé.
A teraz tie svety ľudia odkrývajú
a staré proroctvá teraz ožívajú.
Proroctvo tých svetov také ťa zarazí,
že najmladší synok nad svetom víťazí.
Pieseň bez konca
„Nuž a či je nekonečná?
Hej, bo je to pieseň večná.“

Hora, hora, sklená hora, každý sa ťa bojí,
keď ti na klzkom končiari sedem chlapcov stojí.
Na sklenom vrchu rakyta, pod ňou spevcov sedem,
starí, starkí sú to spevci, jarý iba jeden.
Sklená hora, svet díva sa na výšiny tvoje,
ako siedmi divní spevci držia harfy svoje.
Spevci siedmi, spevci boží, už ľudia čakajú,
čo nám zvuky hlasov vašich, čo nám zaspievajú?

Prvý spevec harfu chopil, ústa pootvoril,
lež prvého Boh náš večný ku spevu nestvoril.
Chce on spievať — lež nemá čo; začal a dokonal,
a miesto spevu, nešťastný, len ťažko zastonal.
Druhý spevec harfu chopí a počína spievať,
a stromok na sklenej hore počne zašumievať.
Keď dokonal, začal tretí; spieva citov plody,
hlasy jeho vyzrubily na sklený vrch schody.
Štvrtý spevec bystro spieval, city sa mu lialy,
až sa na divnom stromčeku halúzočky chvialy;
a hlasy spevca po svete tak sa roznášaly,
ako by ich zvuky večne v ozvenách žiť maly.
Od neho sa učil piaty ľúbozvučne spievať,
blahé city, sladké dumy do spevu prelievať.
A šiesty sa chopí harfy. Spieva zádumčivo,
zvuk piesne sa svetom vlní tíško, dumne, clivo.
A slniečko na oblohe pláva nad rakytou,
a stromok pri jeho speve krásne si rozkvitou.
Konečne onemel spevec, pesničku dokonal,
a keď so svetom sa lúčil, bolestne zastonal.

Spevec siedmy je najmladší; či tiež bude spievať?
Hoj, ten veru strojí svety spevom rozohrievať.
A keď bystré vloží prsty na zvučiace struny,
pieseň jeho nesmrteľná po svete rozduní.
Ako zvon, keď zavčas rána ľud k životu budí,
tak pieseň jeho k životu povoláva ľudí.
A keď spievať len počínal, slniečko zastalo
a z kvetov divného stromku ovocie sa stalo.
A spevec len ďalej spieva, až zahučí tema,
oj, a krásna pieseň jeho ani konca nemá!
Sedmoro dolín

Od vekov už stoja sedmoré doliny,
v nich žijú národov veľkoduché činy.
Len prvá dolina ako pusta zieva,
v nej večný duch boží nikdy nezavieva;
jarky, púšte, skaly stoja v tej doline,
no to, hľa, všetko sa v jedno „nič“ rozplyne.

Od vekov už stoja sedmoré doliny,
v nich žijú národov veľkoduché činy.
Na druhej doline tichá rieka plynie,
ale šumot rieky vo večnosti hynie.
Človek umom svojím prírodu tu krášli,
no ducha božieho raje tie nenašly.

A v tretej doline čo sú to za výšky?
To nebesiam hrozia štíhle obelisky.
Šíre labyrinty, mocné pyramídy
a veľké chrámy tu oko ľudské vidí.
Vidí nakopené balvany žulovie,
no to, hľa, ti všetko ešte nič nepovie.

Hen v štvrtej doline krásna socha stojí,
lež ni tá ti túžby ducha neukojí.
Telo predstavuje, ale ducha nemá,
bo vždy socha bola i zostane nemá.
Kameň je bez citu, slzy nevyroní,
sochy tie, to sú vraj skamenelé tóny.

A v piatej doline čože ťa zarazí?
Pestré, nemé farby a krásne obrazy,
čo ti jedno hnutie života sdeľujú,
jedno okamženie živo predstavujú.
Oko sa tu pasie, sluch tvoj iba túži,
bo mu krásny obraz hlasom neposlúži.

Sluch tvoj čosi tiahne do šiestej doliny,
tam už hlasy počuť, tam už znejú činy;
tam sa trasie struna, city v dušu vlieva,
sladké city srdca lutna ti ospieva.
Sluch tvoj pasie sa tu, no duch ďalej túži,
k uspokojeniu mu ešte to neslúži.

Tam v siedmej doline, tam sa duch rozvinie,
s prírodou objíme a nikdy nezhynie.
Tam slovo počuješ, slovo z ducha vzaté,
slovo od počiatku do večnosti sväté.
Tam ti slovanský hlas utešene spieva,
a v tých spevov hlase boží duch zavieva.
Prví a poslední

Nuž vedzte, vy miliony
hľadajúcich život v nemej noci,
oj, vedzte vy, že zazvoní
i Slovanstvu raz doba pomoci.
Odsúdili ste nás k smrti,
mudrlanti, z kola vytvorili,
že my vraj ducha nemáme,
vy starí umci ste hovorili!
Oj, lež pamätajte na to,
že kto súdi, tiež bude súdený,
váš život i smrť Boh určí,
by bol osud ľudstva doplnený;
lebo svätá je to pravda,
čo Kristus, Syn Boží, hlásal ľudu,
že prví budú poslední,
a poslední, tí že prví budú!
Zrak a videnie

Čo tak letia tie mrákavy
od severných krajov?
Či len strašiť, či len splašiť
chcú smelých šuhajov?

Junáci, čo ducha majú,
mrakov sa neboja,
a potiahnu do krutého
proti vrahom boja.
Zem zatíchla; nebo vravieť
hromobitím stroji:
na tej zemi, pod mrakami,
slávny cisár stojí.
Dumne hľadí ta do mrakov,
oko túžbou horí,
vtom pristúpi ta arcikňaz,
k pánovi hovorí:

Vám akoby samovoľne
všetko do rúk letí,
vy pod svoju zdrobiť vládu
všetky chcete svety.
Vy chcete panovať tuná
nad svetov živlami,
no nezapomeňte, že jest
Pán jeden nad nami.
Vy svet celý, svet široký
podmaniť si chcete,
a o tisíc nepriateľoch
svojich nič neviete.
Čujte, pane, ak vás vaše
šťastie raz opustí,
vy zhyniete a zajdete
len ako sen pustý.

Neverte, bo vyššie moci
vodia kroky moje,
a ja smele voždy kráčam
v ľúté s svetom boje.
Či vidíte? Tu, hľa, hore
stojí jedna hviezda;
či ju vidíte?

Nestojí,
aspoň mne sa nezdá.

Dobre sa prizrite!

No niet!
To iba mraky, dym —

Teda vy jej nevidíte,
ale ja ju vidím!
Ameň vlnobitia

V Korzike na brehoch mora
stáva šuhaj mladý
a túžobne ponad vlahu
v hmlivé diaľky hľadí.
Svet môj, duch môj, duša moja,
ty nemáš pokoja,
ďaleké sú lety tvoje,
úzky svet zem tvoja.
Tam nad okeány hmlivé
a nad morá bezdné,
ba nad slnca púť zlatého,
nado svety hvezdné:
ta by som si ja zameril
ducha svojho lety,
nad mrakami zeme tejto
objímal bych svety.
Nuže, vy vetry večerné
a vy vlny morné,
čo ma neschytíte na tie
krýdla svetoborné?
Všakver’ kto lietať chce, k hrude
prikovaný stojí,
kto túžiac vzniesť sa nad svety,
závratu sa bojí:
ten nikdy ta nevyletí
a nehne sa s miesta,
lebo ponad svety vedie
iba duchov cesta. —
Oj, svoboda, svobodienka,
veď si zhanobená,
svet ten široký ťa pozná
len dľa tvojho mena;
i na vás už, okeány,
drak pazúr vystiera,
čo mu v dlabách zaseknutá
svoboda, um, viera.
No vy zbúrte živly svoje
a zalejte svety,
nechže vyhynú raz ľudstvo
kaziace tu snety.
Ty okeán sveta s modrou
klenutinou svojou,
ty koryto divých bojov
a svätých pokojov:
ty si obraz duše mojej;
ona rozvlnená
neraz je sťa variaca sa
tvoja v búrach pena.
A ako keď víchor blyskov
do lona ti duje,
tak mi to v ňadrách romoní
a v duši lomcuje.
A keď stíšia sa ti vlny,
nastane hladina,
pod ktorou voždy bezodná
zíva hlbočina.
I môj duch tak uspáva sa
v tichá vidomoké,
no v lone ho rozrývajú
myšlienky hlboké. —
Ty, okeán sveta modrý,
ty si mi chrám svätý,
medzi svetom tys’ jak Kristus
na dreve rozpätý;
dunenie vĺn rozihraných,
to sú sväté spevy,
durky hromov, to sú vrelé
rečníka výlevy.
Vo dne jedna veľká lampa
ožiari záclony
a v noci ti jasných iskier
svietia miliony.
Ty more a vy nebesia,
rovný chrám kde je vám?
Človeka tu nieto, no Boh
zjavuje sa tu sám.
Ach, môj Bože, duchu večný,
ty myšlienko svetov!
Ty daj túžbam duše vrúcim
činných slávy letov.
Daj mi krýdla, čo ma vznesú
nad zem kolotavú,
ach, to učiň pre svoj triumf
a pre rodu slávu.

Vravel. A tie morské vlny
mu odpovedaly,
ako keby „ameň, ameň“
boly zaspievaly.
Hviezda

Tmavé mraky zahalily nebeskú širinu,
oblaky sa rozohnaly na frankskú dolinu.
Nočný víchor zastenáva: „Či nebude rána?“
A z oblakov vyjde hviezda; duch to Korzikána.
Živly smiešané sa búria, ale nevíťazia,
druhých chcejú silou skrotiť, a len seba kazia.
Blesk tej hviezdy ligotá sa v rozbúrenej noci,
a muž nad Franciou stane neslýchanej moci;
delí živly, usporiada, do boja sa dáva.
Kam len pozrie, rukou hodí, všetko prekonáva.
Kto ťa vyvýšil, človeče, kto ti dal tú slávu?…
Sám ty, sám si položil si korunu na hlavu.
Sám si v boje išiel s vojskom, sám si viedol rady,
sám sis’ slávy nadobudol, sám zo svojej vlády.
Ale padols’! Kto ťa zrútil? či Moskal mrazivý?
Nie. Boh života i smrti, Boh náš večne živý.
Padols’! Ale či nežiješ? Telo zem schováva,
ale hviezda tvoja s neba sa poligotáva.
Opustený hrob

Popri vode cinter, v ňom kopčekov hŕba,
na jednom kríž čierny, a pri kríži vŕba;
a na kríži čiernom veniec visí malý —
Kto ho ta zavesil, komu ho ta dali?

Milá ho vešala, milému ho dala,
pesničkám milého veniec venovala.
V jeho piesni city lásky zavievaly,
ako keď zasvieti slnko po prívali.
No nikto ho nečul, neslúchali ľudia —
teraz by ho radi, už ho nezobudia.
Na hrob osamelý vŕbu zasadili,
by spevca pamiatku časy nezhladily.
Načo mu tá vŕba?… Časom zvädne, zhnije,
s „Májom“ večne živým ona neožije.
A ktože hrob spevca, kto ho navštevuje?
Milá s vetierkom, čo od polnoci duje.
A ledva tri roky aj tri dni minuly,
už kvety na kopci i s vŕbou zhynuly.

Popri vode cintor, v ňom kopčekov hŕby,
na spevcovom nieto ni kríža, ni vŕby.
Kto teraz hrob spevca, kto ho navštevuje?
Víchor nočný len, čo od severa duje.
Sudca

Trón hriešnikov stojí, a hluk
veľkej tlupy ľudí
mladého zločinca z trápnych
myšlienok zobudí.
Ako kvet sparnom zmĺkvený
k zemi hlávku kloní:
tak on, výrokom zronený,
bôľnu slzu roní.
S dušou je už vo večnosti
za ohradou zeme,
no kde a v akých tam krajoch:
to, ľudia, nevieme;
telom ešte prikovaný
k zemi, prachu, hrude,
no i to hrešivšie telo
hneď duše pozbude.
V tele jeho, v ňadrách čiernych,
v srdci rana zieva,
rana tá sú hriechy jeho:
smrť ich priodieva. —
A čuj, už mu sudca číta
výrok smrti jeho;
a hľaď, ako priväzuje
už odsúdeného.
Palica zlomená — mladík
smysly svoje tratí,
hneď je mysľou vo večnosti,
hneď sa k matke vráti.
Kat mu oči zaväzuje,
modlí sa mních čierny,
tíško hlestí šepot jeho,
sťa vetrík večerný:
„Neuvoď nás v pokušenie,
lež zbav nás od zlého,
amen.“ Vtom dokola všetko
zfarbí krv sťatého;
šarha hlavou mu zatočí,
zbehlosť ukazuje,
ale sudca slová huby
sťatého počuje:
„Čo Boh dá, ty neber, pokým
hviezdy nepokynú;
vo vine netresci ľudí,
ale v ľuďoch vinu.“
Huba dovravela; škrane
ešte zklepotaly,
ale ústa sudcu toho
viac sa neusmialy.
Večný Žid

Hore strmým vŕškom pred mnoho rokami
kráčal Syn človeka s krížom Spasiteľa,
a ustatý zastal pred Žida dverami —
od smädu zomdlela sila jeho tela.
„Človeče, smiluj sa, daj mi kvapku vody:
viď, že div nezhyniem od smädu, nehody.“

„Tajdi, burič ľudu, tajdi, kráľ židovský,
v mojej svätej chyži pre teba niet vody.
Keď si kráľ — nuž vydaj rozkaz si kráľovský,
by ťa ochránili od smädu, nehody“,
odvetil Žid starý, Židia sa rehtali,
a Ježiša bledé pery zašeptaly:

„Jak ja teraz túžim vody za kvapôčkou,
ktorou si ty nechcel moje pery zvlažiť,
tak ty túžiť budeš s bolesťou najväčšou
za pokojom hrobu — ty budeš večne žiť“,
povedal a kráčal s krížom dial pomaly —
Ahasver obledol, Židia sa rehtali.
Na brehoch Gangesa, cez zelené stráne,
proti temnej noci kráča človek starý,
a vždy kráča ďalej, nikdy nezastane,
a predsa nikdy pot netečie mu s tvári;
zamerí si drlé kroky proti noci
a slzu utiera zo zapadlých očí.

Preletí kolísku ľudstva rýchlym krokom,
od jedného pólu k druhému sa šinie,
a zas navráti sa k Eufrata tokom,
k cedrom Libanona žalostne sa vinie;
na vŕšku zastane, k ňadrám siahne ruka,
hviezdičky myslely, že mu srdce puká.

A keď sa mu pery rečou rozknísaly,
hviezdičky verily, že sa modlí k Bohu,
ale pery jeho číslami rátaly,
duša radovala s’ čistému osohu.
Pritom jazyk jeho divné slová reční,
zo slov reči jeho Žid sa javí večný.

Vrelými homoky vstred púšti Sahary
proti žhavým vetrom s bradou ovesenou
zasa ďalej kráča jeden človek starý,
čo nezatúži za oazou zelenou.
Pri neznaných tokoch Nigery a Níla
pyskami hýbajúc neustajne žbríľa.

Nad vlnami Misisipa, Amazona,
tam po novosveta stepách divých, pustých,
starec zasa diaľnu svoju cestu koná
a sa pustí do hôr širokých a hustých,
s ľadom oboch pólov starec je ten známy,
i s Quitom i s vrúcou úžinou Panamy.

Brehami Dunaja, brehom Volgy mutnej
človek s ovesenou bradou dial putuje,
nikdy nesperlí s’mu pot na tvári smutnej
a pery na veky zľahka pohybuje;
shrbený, vychradlý, s tvárou rozoranou
k ľútosti pohýňa citlivých občanov.

Nie len tok Dunaja, ale všetky rieky,
nie len pády Níla, ale všetky vody,
nie len Libanonom, ale celé svety,
a po všetkých mestách divný starec chodí.
A všade len ráta, všade jednak reční,
zo slov reči jeho Žid sa javí večný.

Divný starec; bo on vody nepíjava,
ani chleba nejie. — A z čohože žije?
Mozole on ľudu nesvojho jedáva
a pot on národov nežidovských pije.
Shrbený, vychradlý, po svete putuje,
na ľud biedu kydá, a svet ho ľutuje.
Emancipovať, vraj, načim raz pútnika,
všetky práva dať mu občana voľného,
taký hlas k národom Evropy preniká,
požiadavka to vraj času terajšieho.
Avšak keď ten národ bez mäsa, bez kosti,
rovným byti nechce ostatným národom,
keď vo svojej pýche, v svojej nadutosti
seba len obzvláštnym drží nebies plodom,
za nečisté keď má všetko okrem seba,
opovrhujúc vždy nesvojské národy:
ako bratsky deliť s ním krajíček chleba,
spoločnými zrobiť požitky svobody?
Daromné to kriky! Kto chce voľnosť zlatú,
najprv sám nech zvrhne otroctva reťazi;
kto požívať túži pravdu Boha svätú,
sám nech strasie najprv lže a klamu vazy.
Až keď to sa stane, rovnosť možnou bude,
keď Hebrej sám v sebe uvoľní človeka,
keď večný Žid kliatby — —
Smelý mladý pán

„Prievozník, prevez ma na beckovskú stranu,
dostaneš odmenu veľkú, nevídanú.“
Tak mladý pán volá, vietor slová schytá,
do speneného ich metajúc koryta.
„Mladý pán môj, my si radi zarobíme,
lež teraz pokúšať Boha sa bojíme.
Povodeň len včera važinu zaliala
a teraz víchrica vlny rozknísala.“
„No, len ma prevezte ta na druhú stranu,
veď vám dám odmenu veľkú, nevídanú.
Nuže, odbíjajte — hľa, už vás aj prosím,
bo dnes na poludnie v Beckove byť musím.
Musí: je veľký pán, to viete i sami.“
„I nu, poďme teda; nech je Pánboh s nami.“

Odbili už člnok, pritiahli k úboči,
a smelý mladý pán veselo doň skočí.
Je to čln dlhoký, úzunký, vysoký,
a vietor je veľký a Váh je široký.
Oba prievozníci klobúky s hláv sňali,
tíško sa modlili a sa prežehnali.
Čo vidiac mladý pán, zaraz smelosť ztratil,
už by sa bol radšej i do Mesta vrátil;
avšak už od brehu člnok odrazili
a tak veslovali, čo sily stačily.
No víchor bol veľký a Váh bol široký —
s Bohom, mladý pánko, šuhaj sivo-oký!
A chlapi veslujú, čo im sila stačí,
no čln voda berie, a smelý pán kľačí.
Kľačí na člnočku, úzkostlive vzdychá:
pery sa mu hýbu, var’ sa modlí zticha.

Na beckovskej strane prievoz odpočíva
a šuhaj sa na Váh rozbúrený díva.
Ide dial a ďalej, na Váh pokukáva,
poktorúc ho vidí, vždy si povzdycháva.
No keď mladé očká Váhu nevidely,
razom prestal vzdychať, a bol opäť smelý.
Duch a príroda

Krásna deva z okna hľadí,
milého vyzerá,
čaká teskno, čaká dlho,
čaká do večera.
Na večer jej milý prišiel
celý zamyslený.
„Ver’ si ty, môj premilený,
ver’ s’ ty pre mňa neni.
Ty rád blúdevaš po nociach,
nevieš sám, čo hľadáš;
moja láska čo si žiada,
milý, ty nebadáš.
Keď si myslím, že si pri mne,
ďaleko s’ odo mňa;
verže mi, môj premilený,
ver, že nie si pre mňa.“
A keď mesiačik zasvietil,
milý ju odišiel,
túži, hľadá, lež sa nevie,
čo si hľadať išiel.

A ráno zas milá hľadí
z okna na frajera,
premilého zas vyzerá —
či toho, čo včera?
A keď zlaté slnce vyšlo
nad tichou dolinou,
prišiel šuhaj spievajúci
k milej, s rozmarínou.
„Nie si ty ten môj včerajší
šuhaj zamyslený,
v tvojej duši nepokoja,
ni svíjania neni.
Takého ja milého chcem,
jak ty, duša moja!
Tvoj duch tichý, krása moja
ľúbosťou sa spoja.“

Junák bystrý objal milú,
milú večne mladú,
teraz im božie osudy
ruku v ruku kladú.
Šuhaj v svej milej ožíval,
ona v ňom ožila,
a životu miláčkovmu
základ položila.
Bože daj, by blahé dni im
večnej lásky svitly,
by na jejich strome lásky
umenia rozkvitly.
Môj spev

Nie od vás, Múzy, ja prosím vnady
pre neličné junstva svojho spevy,
nech nenadchnú ich Helikonady,
ni šumné Hippokrény výlevy;
ja keď Vesny mladej slávim zjavy
a keď zdumám Slávy nad márami,
ja keď svojej spievam krásu devy,
nech nelietam Pegaza krielami,
lež jej krásou vznesený nad svetami.

„Nespievaj!“ hlas mi osudný vraví,
a ja predsa siaham za struninou.
Lež čo spievať? činy mladej Slávy?
Ach, junný rod môj nemá hrdinov,
nežil on ešte, nemá on činov.
A keď zduní harfa rozžialená,
ledva zbudiac spiacich Slávy synov,
žiaľom iba hlbším mi zastená,
strelami bleskov jasných ovenčená.

Nespievať, keď ľud Tatier spevavý
vo človeku zabúda človeka?
Nespievať, keď od stoliet rod Slávy
reťaze ducho-rabstva nezvlieka?
Ba spievať dovoľ, Bože, sťa rieka
po búrke, v ktorej sa strela zjasá,
sťa skala keď rúca sa predveká,
nech spev môj z pŕs junných vyvíňa sa.
A dušami bratov nech pozatriasa!

Nespievať, keď krásna Nitry dcéra
oka zenitom na mňa pozrela?
Nespievať, keď jak hviezda zvečera
i mne láskou duša rozhorela?
Ba spievať dovoľ, Bože, sťa biela
keď na tichej Nitre hlestí pena,
nech šumí spev môj, sláviac anjela;
sťa mesiacom rieka ožiarená —
láskou nech spev môj bôľne si zastená!
Víla Nitry

Pieseň jednu, pieseň svätú, Víla
Nitry, vdýchni ty do strún milého,
pieseň jednu, čo by nadzemského
zápalu mocou, vchodu voľného
dostala k srdcu a — k Tebe, moja!
Ja spieval už, lež hlasu jemného
nemá tvoj milý jak pieseň tvoja,
nuže pieseň jednu, ty Víla moja!

Vzdychá vietor nad vlnami Nitry
mutnej, bo rod slovenský tie časy,
čo vlastnou jeho vinou odkvitly,
silou ducha vymôcť nehľadá si.
Ach, lež prečo v otroctve sa plazí?
Či snáď verí, že z božej milosti
hrdza mu zožerie kov reťazí?
Hej, zožerie hrdza, lež len kosti
a špik národa, spiaceho v mladosti!

Nitra, čo smútiš? Čo tak bolestným
zastenávaš v riečišti hlesotom?
Dosiaľ želieš nad kňazom povestným
a nad sboreným Tatier životom?
No, len plač, a vĺn svojich glgotom
vyplač raz už lepšie z výšin doby;
ty ich vymodlíš, a potom… potom
vyrúť vlny na dietky poroby
a uveď ich v slávu, abo zas… v hroby.
Žiadosť

Pekná, krásna si ty, Mína moja,
ako mesiac nad Tatrami bľadý,
zahalený mraku do závoja,
na sivé keď s výšky grúne hľadí.
Ňadrá tvoje sťa dva vodopády,
čo dol letia so skalín trávnatých,
duniac, sťa spev sirén večne mladý.
Mína moja, na tých ňadrách, na tých
dovoľ snívať v citoch lásky svätých!

Snívať?… Nie — nežiadam snov blažiacich,
lež mi ohňa vdýchni z nich svätého,
čo by sa mi vlial do žíl variacich,
do krvi a života celého.
A tým ohňom, Bože, za mojeho
daj mi zahorieť národa spasu,
a tým ohňom svätým budiaceho
zo smrti spania udeľ mi hlasu,
abych ním odklial tatranskych hôr masu.
Milá moja

Krásna si ty, Javorina sivá,
keď nad tebou zavisnú mrákavy,
končiar tvoj zrosený sa hor’ díva
s tichou bolesťou v nebies výšavy —
tíško trpiac hrom blyskov ťarchavý.
Aj milá moja, keď lós ošinie
neprajný života jej prístavy,
nereptáva, v zúfalstve nehynie,
s tichou sa slzou k mojim ňadrám vinie.

Utešená s’, Nitra, rieka mutná,
keď v tichom šume vĺn nad časami
žiaľne nariekaš, sťa mati smutná
nad mrtvými plačúca dietkami,
ktoré padly Nitry pod múrami.
Aj milá moja, jak vlny tvoje,
vzdychá, keď rozhorí sa túžbami,
a túžby a žiale, to oboje
v šumiace vleje zticha piesne svoje.

Milá si ty, Javorina naša,
keď sa t’ zrána žiar slnca usmieva,
šumný tichý vetrík keď zanáša

štebot vtáčka, čo si v kríku spieva.
Aj milá moja, jak zelenavé
keď lístky šepocú tvojho dreva,
k úsmechu otvára pery hravé
a veselosťou hľadia zraky plavé.

Velebná si, rieka, svoje spevy
keď šumiace, víchrom rozpenená,
v brehoborné popremieňaš hnevy,
keď ti víchor vo hroboch vĺn stená,
hrozná si ty, rieka rozvlnená!
Aj milá moja, jak tvoje stony,
velebná je hnevom rozhorlená,
a jak smeť každú vyhodia ony:
nezblížia sa k Míne klebetníkov shony.
Zjavy božstva

Kňazom Nila sa v Izi zjavila
tvárnosť božstva, v ohni Zerdušovi,
v Olympe sa Grékom zobrazila,
v Jupitera bleskoch Rimanovi;
svitá zas jedným zo sôch Canovy,
abo z Rafaela krás predmetov,
iným zasa sťa Korsikánovi
zo smelých mohutnej slávy letov:
len mne z oka Míny hľadiacich svetov.
Zmena

Rád som hľadel na slnka západy,
pozdných mrakov na barvy dúhisté,
rád som videl sivé hôr výhľady,
rád počul, jak šumia toky čisté;
a rád driapal som, sa na skalisté
hrady, v nichžto vanú rozpomienky
v tichých vetroch cez škáry neisté,
a cítil som v tichu večerienky:
no city moje boly bez myšlienky.

Rád myslel som o slohoch jazykov,
o národoch žijúcich svetami,
rád do jejich zanoril sa zvykov,
rád myslel som nad ľudstva dejami,
a nad časo-ducha pokrokami,
čo tak neskoro tvár zanovitú
vyjasniť prichodí nad Tatrami,
a myslel som od mrku do svitu:
no myšlienky moje boly bez citu.

Avšak osud kynul. Vietor tichý
zavial nad tokom Nitro-Moravy,
a rozpeniac vĺn sivé kalichy,
penu ich bielu vietor ihravý
zaniesol pod múry Bratislavy.
Na vlnách Dunaja sa pohýňa
člnok z bielej peny, bez zástavy,
na ľavej strane k brehu pripína
a z neho vystúpi: krás dcéra — Mína.

I zastane nad Dunaja tokom
a túžobne sa vôkol obzerá,
ja v zraky jej svojím pozriem okom,
ako keď prvá hviezda z večera
z temných výšin hľadí do jazera.
Túžbou sa ona bôľnou usmiala,
sivé jej oko slasťou zamiera,
dvojná ňadier vlna sa zdýmala
a bielu mi ruku Mína podala.

Počuj, večerienko bledo-zlatá,
čo tak krásne svietiš nad horami,
počuj, ty hodina noci svätá:
cit nový môjmi búri ňadrami.
Počuj, ty rieka, s svojimi vlnami,
čujte, nebies ľúbiaci cherubim:
i ja rozhorel lásky citami —
v nich oslávim sa, abo zahubím,
počuj ma, Bože: ja ľúbim, ja ľúbim.

No, hľa, láska je vraj slepá; spevy
večné scholastikov tak mudrujú;
a to možné, jestli v krásach devy
vädnúcu len krásu obdivujú.
Jestli ľúbiac devu, k nej sa majú
ako husi k plným zbožia snopom;
ňadrá moje, odvtedy čo znajú
lásky cit, nehľadia slepým okom,
ale Heršelovým už teleskopom.

Rád hľadím ja na slnka západy,
na pozdných mrakov barvy dúhisté,
rád vidím ja sivých hôr výhľady,
rád načúvam šumieť toky čisté;
rád driapem sa na hrady skalisté,
v nichžto slávy vanú rozpomienky
v tichých vetroch cez škáry neisté:
a cítim pri tichu večerienky,
a city moje nie sú bez myšlienky.

Rád myslievam o slohoch jazykov,
o národoch žijúcich svetami,
rád do jejich zanorím sa zvykov,
rád myslím nad ľudstva dejinami,
rád nad časo-ducha pokrokami,
ktorý tak pozde tvár zanovitú
vyjasniť prichodí nad Tatrami;
myslím často od mrku do svitu,
a myšlienky tie nie sú už bez citu.
Nebeská láska

Zlatorohý mesiac zorničku zaľúbil
a šepmo jej svoju večnú lásku sľúbil.
A slnko za zorou šepot počúvalo,
hneď sa medzi milých, hneď sa rozohnalo.
Nepoprialo milým šťastia, nepoprialo,
bo svetlom horúcim svety rozohrialo.
A na večer mesiac vzdychá za zornicou,
jak holub za sivou plače holubicou.
Tiekly mu slzičky, zmenené v iskričky,
slzy mesiačkove sú zlaté hviezdičky.
Slnko ich zbudilo, slnko to už tuší,
preto ich každý deň plameň slnka suší.
A dennica jasná keď slniečko zhliadne,
od bôľnej spomienky na celý deň zbľadne.
Slečne Anne

Milá s’, panna,… sviežosť tvári Tvojej
sťa keď púčok ruže rozvíňa sa;
no milšia mi sviežosť duše Tvojej,
keď v láske národa rozkochá sa.

Vnadná s’, deva,… žiara zraku Tvojho
sťa blysk dvúch hviezd v noci tmavej;
no peknejšia vnada srdca Tvojho,
dostupného rodoláske pravej.

Krásna s’, panna, i keď sa rozsmútiš,
slzou bôľa zmočiac oko čierne;
no krásnejšia, keď nad rabstvom rodu
zaželie Ti srdce slávoverné.

S Bohom, deva! Miluj vlasť a národ,
miluj vždy tak, jak miluješ teraz;
v láske tejto nájdeš blaha zárod,
v láske tejto stretneme sa neraz.
Spokojnosť

Hora, hora, tichá hora!
Tichá duša moja,
ticho tvoje, city moje
dovedna sa spoja.
V tvojom tichu city svoje
spokojne ukryjem,
plyňte, leťte okamženia,
nech vás viac zažijem.
Nepokoj

Duša, vrav, za čím túžiš stajne,
čo vo všetkých hľadáš zjavoch sveta?
Či zo zeme chceš mať nebodajné
kraje, do nichž duch tvoj si zalieta?
Ach, duša, raj je pustá klebeta,
vo svete tom blaha, pokoja niet;
až keď súdny deň svety rozmetá
a nový dá nebies plameňom let:
snáď potom rozkvitne pokoja svet.
Nepokoj II

Kolíše sa čln na jazere sinom
a búrlivá vlna tam ho metie,
neni karmánu, neni vesla pri ňom,
ni vetridlá nie sú rozostreté.
Ach, tak ja tiež v tom rozvlnenom svete,
v divých vlnách ako člnok plyniem,
neraz myslím, kam, vlny, ma nesiete,
život či nájdem tam, či zahyniem.

Plynie dosiaľ čln prostred šumnej peny,
podáva ho vlna vlne hravej;
zavial tichý vetrík, ten premení
osud malej loďky zatúlanej.
Ten ju voháňa do choboti teraz,
našla malá loďka už pokoja —
vetrík zaveje, oj, zaveje neraz,
kým svoj prístav nájde duša moja.
Slovenčina

Slovenčina moja, krásné ty zvuky máš,
Slovenstvo vzbudzuješ, život mu dáš!

Slovenčina moja, dcéra Tatier tichá,
za tvojimi hlasmi Kriváň vzdychá!

Slovenčina moja, reč zápalu plná,
krásné tvoje zvuky ňadrá zvlnia!

Slovenčina moja je život i viera:
s ňou len Slovák žije aj umiera!
A kto ju miluje, nech žije, nech žije,
kto sa jej odrieka, sám seba zabije!
Slovenským hlasom privykať sa učte,
slovenské piesne, svetami zahučte!
Na život

Smrť je život mladý, keď on ohňa nemá,
v otroctvo svoboda bez života padá,
reč je bez zápalu a bez ohňa nemá,
darmo v nej ľudský duch živé slovo hľadá.
Život s ohňom mladým večný život stvorí,
zápal osvobodí z reťazí otroka,
za rečou zápalnou milion zahorí,
v živom slove vidí večného proroka.
Život, život drahý, bystré tvoje lety
sboria a vystavia svety nado svety!
Nuže von, črviaci, v knihách zanorení,
hurá, von sa z kníh už, von sa do života!
Nuže von, rodáci, v chyžiach zotročení,
von, vy, na prsiach čo omdlievate ženských,
von, ak máte ešte v sebe síl mládenských:
hurá, von sa z chyžiek, von sa do života!
Tisíce krajanov mŕtvy život majú,
tisíce na vašu pomoc len čakajú,
no keď vodcom zápal chybí,
bez ohňa keď stoja,
keď si svoje brániť práva,
keď sa smrti boja:
beda vtedy krajne, ľudu,
so životom psota,
miesto svobody mať budú
život bez života.
Hoj, hore sa, čo si driemal,
pretriže si oči,
nech ti myseľ od života
činného nebočí!
Hor sa, hor, čo ste mlčali,
ako v kliatbe večnej,
rozviažte si už jazyky
raz k reči skutočnej.
Hor sa, čo ste zaháľali
bez činov v samote,
sprobujte raz sily svoje
v žijúcom živote.
Hor sa, čo ste hodovali,
už raz otriezvite
a so zápalom mládenským
živý život žite!
Chlebár žaluje na sveta zlosti,
načo by vraj on sial nepokoje,
keď sa ohlási a zúrivosti
ho vetrík ovanie, tu vo svoje
skrýva sa kúty a skladá zbroje.
Iba duch smelý smelo si lieta,
cez búrok sa prerúti závoje,
z bleskov, ktoré naň mece zlosť sveta,
večných si slávy vencov naspletá.

To, hľa, život môže, to zápal a vôľa,
keď sa do síl ona mládenských preleje,
svety nové stvára, kde pustota bola,
duchom svojím riadi človečenstva deje.
Život, život drahý, bystré tvoje lety,
sboria a vystavia svety nado svety!
Ľud sa nezná, a nezná život jeho,
človek je, vraj, tôňa, život jeho sen,
bledá, vraj, z hviezd zlatých padla iskra len,
čo dať mu nemôž’ bytu skutočného.
Áno, človek bez ducha, srdca len tieň,
a sen je život mladý bez umu a citu,
kto krem pokoja iných nehľadá vien,
kto si v bruchu nosí hlavu zašitú:
tomu život nie je sen, lež noc bez svitu.

No kto duchu žije, hriechu sa chráni,
kto z tohto života večný život tvorí,
ten ako Kristus zrúti pekla brány
a kľúčami pekiel nebo si otvorí.
A letiac, púť mliečnu na dvoje rozborí,
a päsťou ctnosti v barisko zem zrúti,
keď sa naň žiara slnka rozvíchorí,
z rúk jeho lúče žeravé vykrúti
a po večnej bude letieť duchov púti.
Život, život drahý, bystré tvoje lety
sboria a vystavia svety nado svety!
Živý mŕtvym život dali,
živé činy večne žijú,
živé reči tak sa v skaly
ako v srdcia ľudské vryjú.
Živý život život dáva,
živé večne žijú hlasy,
živý čin po smrti vstáva
z hrobu — živá viera spasí.
Jarmila

Šuhaj dumný, mladý dievča v srdci nosí,
no darmo dievčinu o lásku on prosí;
šuhaj žiale spieva, z hlbín duše vzdychá,
v jeho mutnom oku slza neusychá.
Hynie mladosť jeho, ako ten prvý máj,
keď mraky zaclonia kvetnatý tichý háj.

Láskou opútaný, sťa väzeň v žalári,
umrel. Hľaď, už kladú šuhajka na máry.
Onemely piesne, umĺkly na veky,
sťa keď ľady stiahnu šumot bystrej rieky.
A šum spevu svojho, spevu láskavého,
obetoval spevec Jarmile cudzieho.

Sláva zaplakala; a či i Jarmila?
Ach, ona zo spevov krámy založila.
Posledný spevec

Stoja hory, stoja, i vrchy skalnaté,
stoja sveta grúne ľudstvu sväto-sväté.
Na jeden vždy končiar slnko zvlášte svieti,
a s vrchu čin ducha k svetlu svetov letí.
Ale dokiaľ svetlo?… Kým Boh nepokynie,
bo s jeho kynutím žiara svetov hynie;
zhynie pre vrch jeden a na druhý svieti,
a tu zas čin ducha k svetlu svetov letí.

Tak už nižším vrchom slniečko svietilo,
lež tie vyššie vrchy ešte nežiarilo;
na ktoré svietilo, tie sa už vyžily,
iba hmlivé majú k životu dosť sily.

A slnce zas klesá, slniečko zapadá,
tu svietiť nebude, bo svet nový hľadá;
život s ním tiež vymrie, so svetlom odletí,
pamiatka zostane a mesiac zasvieti.
„Mesiačik tichučký, svieťže poľahúčky,
bo je cesta dlhá a život krátučký!“
A mesiačik vyjde, a slnce zachodí,
ešte jeden pohľad na starý vrch hodí;
a keď zachádzalo za hory vysoké,
ticho zaujalo svety hôr široké.
Na najvyššom vrchu slávny človek stojí,
tuším slnku spievať na rozlučnú strojí.
Tvár má ako mesiac, keď deň svitá biely,
oči jeho ako klesajúce strely,
vietor nočný chladný vo vlasoch mu vzdychá
a na zbledlom líci slza mu usychá.
I pozrie ta dolu s vrchu vysokého,
pozrie na doliny sveta širokého:

„Tam som sa vyšinul, kam som žiadal neraz,
tu som nad svetami — ale kamže teraz?
Či ešte dial letieť ta do výšok hmlivých,
a či vryť sa do čriev hory tej strašlivých?
Či sa k hviezdam dvíhať, ako slnce z rána?
Či sa do bytov vtrieť najvyššieho Pána?“

Zamyslí sa. Oko horí, srdce vzdychá,
a na bledom líci slza mu usychá.
A pozrie ta dolu s vrchu vysokého,
pozrie na doliny sveta hlbokého:

„Ľud môj, ľud môj drahý! Slnce ti zapadlo,
čo kvitlo, odkvitlo a teraz uvädlo;
čo teraz uvädlo, to viac nerozkvitne,
už ti to slniečko božie viac nesvitne.
Iba mesiac bledý, ten ti svietiť bude,
no svet činy ducha tvojho nezabude.
Kebych vedel činy tvojho ducha spojiť,
tým bych hľadel dušu ubolenú kojiť.
Hej, spojím ich, spojím, obetujem vlasti,
spojím ako prsty svoje v jednej pästi.“

Povedal a spojil činy svojho ľudu,
ktoré sťa duch boží večne živé budú;
a pero, sťa kľúče, oddal víťazovi,4
on svet nemý zavrel, už nastáva nový.
Ešte raz dotkne sa svej harfy slziacej,
ešte raz zaspieva, by nespieval viacej:
„Dobrú noc, dobrú noc, ľud môj dávnoveký,
dobre spi, sladko sni, i budúce veky!
Zapadlo ti slnko, viacej ti nesvitne,
iba keď večný deň raz svetu rozkvitne.“

Slza slovo dusí,
duch sa Nemca striasol,
a spevec posledný,
jak hviezda v rozední,
hasol — — zhasol.
Moc lásky

Loďou bez vetra na tichom mori
ľudské žitie sa bez lásky stáva,
sťa tá nezajde v diaľné priestory,
tak život bez lásky nelietava.
No ako keď vetrík pofukáva
do vetridiel, režúcich vĺn bitia,
sveta oceány loď prepláva:
tak i city lásky ľudské žitia
ku mohutným slávy letom schytia.
Žiaľ

Javorina, ty hora zelená —
farbou pokrytá hravej nádeje,
k tebe letí duša rozžialená,
keď sa jej tu dľa vôle nedeje.
Sťa keď vetrík tvoj tichý zaveje
a v úbočinách ti rosnatých vzdychá:
tak i mne pre sklamané nádeje,
ako tebe, Javorina tichá,
slza v mutnom oku neusychá.

Nitra milá, Nitra rozpenená,
hlestiaca šumom nádeje spevov,
k tebe letí v dumách ponorená
duša, priateľka nebeských zjävov.
Sťa keď do tvojich vdýchne výlevov
večne slziacich vetrina tichá,
a zplače hlasom sirény spevov:
tak i mne za čímsi srdce vzdychá,
ako vlny tvoje, žiaľ môj nevysychá.
Žiaľ II

Kde je radosť, potecha kde?
V predošlosti niet radosti,
národ hlivel v nečinnosti,
svoj si chváliac starý svet,
driemal vo snách od stoliet,
a syn smúti, žalmy spieva,
radosti že nikde niet.

Kde je úfnosť, nádeja kde?
V prítomnosti niet úfnosti,
národ žije v nesvornosti,
zanedbáva žitia kvet,
nepúšťa sa v bystrý let,
a syn smúti, žalmy spieva,
nádeje že nikde niet.
Najkrajšia pieseň

Na Trenčíne ticho; bo pán neodvislý,
pán slávny, je smutný — Matúš dumá, myslí.
Čože trápi pána? hja, to nikto nevie;
láska a snáď? či vlasti osudy levé?
A hneď oko ťažkým omdlieva mu žiaľom,
hneď sa ziskrí, ako blysky nad prívalom.

„Hejsa, spevci traja, sem sa ko mne majte,
pána rozveseľte, pánovi spievajte!
A kto mi najkrajšiu z vás zaspieva pieseň,
boháčom ho spravím ešte v túto jeseň.“
A spevci s harfami pred Matúša stali
a jeden za druhým menivo spievali.
Láska, láska, dcéra neba,
čože by bol svet bez teba?
To by bol svet bez dievčiny,
jak záhrada bez kvetiny.
Dievča, dievča, dievča sem —
dievčatká ja milujem!
V láske človek zapomína
na to, čo ho tu omína;
v láske radosti bývajú,
v nej sa duše roztápäjú.
Dievča, dievča, dievča sem —
dievčatká ja milujem!
Víno, víno, dieťa neba,
čože by bol svet bez teba?
To by bol svet bez rieviny,
čo šuhajček bez dievčiny.
Vína, vína, vína sem —
vínko ja obľubujem!

V víne človek zapomína
všetko, čo ho tu omína;
v ňom radosti prebývajú,
v ňom sa duše roztápäjú.
Vína, vína, vína sem —
ja len vínko milujem!
Rod môj drahý, syn ty neba —
čo by bola vlasť bez teba?
A bez vrelej lásky k vlasti
zlé by domov kryly strasti:
vlasť svoju a rodnú zem
a v nej rod svoj milujem.

To more z nitiek vláskov plavé
mne v jednu mení myslí moc.
Pre oči tvoje popolavé
nerozoznávam od dňa noc.
Pre ústa tvoje, hovor tichý
ja zabudol som hovoriť,
pre potajomné tvoje vzdychy
lžou musím svoju dušu kryť:
že nemriem jednou dumou vrúcou,
že od dňa noci rozpoznám;
ak uverím ťa milujúcou,
neveriac v márnosť, faloš, klam,
a duša sa ti rozosmeje —
bolo by krušno bez nádeje.

Je láska ako vetra šum,
tou chladnou dušou teplom zvanie,
vylietne z hniezda hajno dúm,
v nich slza slasti lícom skanie.

Lež ako chytiť vetra van,
ach, ako letieť s ním do diali?
On odšumí a prázdnu dlaň
prikladáme na tvár vo žiali.

A žiaľ za ním je vlny žbln,
hľa, vidno ju a ďalej plynie
a za ňou celá čiara vĺn
sa tvorí, celá čiara hynie.

Ach, ako prikázať jej: stoj!?
Nech na vlnu sa vlna zbiera.
Ó, zlatovlasý anjel môj,
už v žití všetko odumiera!

Tie bojazlivé tvoje oči
zrak zachytil dávno môj
a s tvojím letí a sa točí.
Ó, neodvracaj pohľad svoj!

Rtov tvojich detských tichej piesni
do duše prekliesnil sa báj
a spieva s ňou o láske tiesni.
Ó, decko drahé, nezmĺkaj!

Tie tvoje nežné držiac ruky,
mne tiahne mysľou dávny sen.
Ó, dopraj mrvy z jeho muky
a z jeho šťastia chvíľky len!

Fujaru ja lacnú mám,
do nej srdca piesne dujem,
o dievčati ďalekom
fujarujem, fujarujem.

Povznášali žltú raž,
steblá citov v snopky snujem,
o tých vlasoch ďalekých
fujarujem, fujarujem.

Zora nebo sfarbila,
kedyže ja namaľujem
líca, čo sú ďaleko
a o ktorých fujarujem?

Podvečerný zvoní zvon,
vraví, — a ja nepočujem
ústa, čo sú ďaleko
a o ktorých fujarujem?

Nebo hviezdy zblyšťalo,
predsa hviezdy vyhľadujem,
o tých očiach ďalekých
fujarujem, fujarujem.

Padla rosa na trávu,
tvár si slzou oplakujem,
o tých rukách ďalekých
fujarujem, fujarujem.

Kedy miesto fujary
tvoje líca pocelujem,
v náruč vezmem pieseň, čo
fujarujem, fujarujem?

Natiahli na prštek tenučkú obrúčku,
obkrútili prštek, zaputnali rúčku;
zaputnali rúčku, srdce zaviazali,
moje potešenie do klietky mi dali.
Do klietky mi dali piera trblietanie,
očiek ligotanie, piesne štebotanie.
Ústa sladké cudzím bozkom spečatili,
chodník zakázali, vrátka zatvorili;
aby sa už viacej nikdy nezviazalo,
čo bolo zviazané, čo sa rado malo:
aby ma už viacej nikdy neobjala
najkrajšia obrúčka — rúčka tvoja malá.

Hviezdy pozerajú,
sťaby milovali.
Keby takto tvoje oči
na mňa pozerali!

Pred samými dvermi
vtáci švitorili.
Keby takto ústa tvoje
ko mne hovorili!

Sivá holubička
zrnce zobe z dlane.
Kebys’ ty tak ko mne zlietlo,
vtáča maľované!

Lícom by ťa hladkal,
ústami napájal,
dychom zohrial, bozkom kŕmil,
srdce láskou spájal:

aby tvoje oči
na mňa pozerali,
aby tvoje sladké ústa
ko mne vravievali.

Aby tvoje srdce,
tvoje srdce malô,
že je pri mne najteplejšie,
môjmu šepotalo.

A ten prst môj malý prstienoček tisne,
sto ráz ho ja skrútim, sto ráz sa on blysne,
sto ráz začervenie červený kamienok,
sto ráz si pomyslím, že to tvoj prstienok.
Sto ráz by ho stiahol, sto ráz by ho vrátil
a natiahol na prst, ktorý predtým zlátil,
keby som ho zasa sto ráz mohol snímať,
na teba sa dívať, tvoju rúčku trímať!

Padol kameň, padol,
žblnkol potok čistý,
fúkol vietor, fúkol vietor,
zakývali listy.

Zapískal som nôtu,
spísklo vtáča v hore,
zavolal som do hôr čiernych,
ozvalo sa v hore.

A ten potok žblnká,
a ten list sa kýva,
a to vtáča píska v hore,
hora sa ozýva.

Ozvala sa hora,
ozvala sa skala,
len tá moja najmilejšia,
tá sa neozvala.

Nespievajte moju pieseň,
nie je viacej pre mňa sladká,
už tie tóny nevýskajú,
z každučkého slza kvapká.

Nehrajte mi moju pieseň,
nohy viacej neposkáču,
už tie husle nezapletú,
už tie husle horko plačú.

Neštrngajte pri tej piesni,
aby ste ma podnapili,
cvengne pohár a mne zdá sa,
že na pohreb zazvonili.

Netancujte pri tej piesni,
nevolajte, darmo zvete,
mne sa zdá, že pri organe
v cintoríne tancujete.

Nezdŕžajte, domov pusťte,
široká je moja tieseň,
už len doma v rozpomienkach
nájdem svoju starú pieseň.

Maľovaná zora na náš hájik sadá,
na naše záhumnie jasná hviezda padá,
z nášho potôčika upíja si dúha,
kamže ma to vedie,
kamže ma to vedie
moja márna túha?

Belavý obláček cez to nebo brodí,
pod našimi okny biele dievča chodí,
belavé má vlasy, belavé má líca,
belavý má driečik, 
belavé má sukne —
ako holubica.

Ani sa nepozrie, čo by pozeralo,
ani neusmeje, čože by sa smialo,
ani neprerečie, čo by hovorilo,
ani nezastaví,
načo by sa ono,
načo zastavilo?

Na tom nízkom kopci blyští okien mnoho,
nepozrie, nepozrie, nemá sa na koho,
murované schody k vysokému domu,
brána maľovaná —
čože by sa smialo,
keď sa nemá komu!

Pre párik mäkkých ženských očí
sa pohár ustavične plní,
a ako víchrom hnané vlny,
tak nepokojne tečú noci.

Čaš cvendží v hudbe divej piesni,
do piesne zuní druhov penie,
akoby cit tej tajnej tiesni
v tom hluku našiel utíšenie.

Ta za plot filisterský um!
Na zajtra chleba čierne boje!
Sem perly vína, cveng a šum!
Podkupných husieľ piesní roje!
Mňa srdce bolí, vrchov chlm
zakrýva potešenie moje.

Raz vhúpa ľudské srdce v raj.
Raz v šťastí tlk sa jeho zmýli.
Raz najhorkejšou slzou, vraj,
nad utrateným, chúďa, skvíli
a zakamenie citov báj
vo smiechu, že sme zaľúbili.

Zavzdychni, husieľ smutný ston!
Nech lká vo vašich črevách muka,
nech slzou blyští každý tón!
Nech v každej strune srdce puká,
keď poklad duše stratil som;
však prázdnou môže zostať ruka!

Čo tam, že v oknách rána jas!
Ach, túžiť v chvíľach roztúženia,
ach, cítiť, kým je citu čas,
poľúbiť v mžiku poľúbenia,
zaplakať, keď zve srdca hlas,
byť triezvy v čase vytriezvenia!

Išiel som ja nie raz, nie dva
k vám pre spev, čo v duši býva,
ktorý mlčí, keď chce vravieť,
oči klopí, keď sa díva,
aby seba neprezradil,
perlu svoju v klbko zavil,
aby v svojom utajení
celú svoju pieseň zjavil,
pieseň krásnu, utešenú,
pieseň mäkkú, sladkú, čudnú,
pieseň v očiach, ktoré horia,
pieseň v lícach, ktoré rudnú,
pieseň v roztúženom srdci,
čo sa zazrie, nevypovie,
pieseň tichú, najnežnejšiu,
pieseň, čo sa láskou zovie.

Šiel som pre ňu nie raz, nie dva,
vaše oči vždy sa smiali,
vaše ústa zvonným smiechom
celú pieseň zaspievali.

Nie je láska, čo sa smeje.
Vážne býva, čo je z neba.
Láska smiechom rovným, hlasným
nikdy neprezrádza seba.

A tú pieseň najvážnejšiu
som v tom vašom smiechu strácal.
Strácal, strácal. Pomaličky,
pomaly sa domov vracal.

Nepočuješ? Ľudia vravia,
že ťa ľúbim. Neviem, kedy
pozrel som ja hlbšie troška
v tvoje oči, kvietok bledý?

Nepočuješ? Ľudia vravia,
že i ty mňa ľúbiš verne.
A ja neviem, kedy tkveli
na mne tvoje oči čierne?

Svetu treba hračiek. Nech raz
toto dieťa pravdu vraví:
pobavme sa i my kúštik,
keď sa on tak s nami baví.

Ty vravela si, že ma rada
a líce sa ti zapýrilo.
Ach! Ty si taká krásna, mladá,
že srdce slovám neverilo.

Ty vravíš ešte, že ma rada
a bozky tisneš v moje pery.
Ach! Ty si taká krásna, mladá,
že srdce slovám neuverí.

Ó, nevrav! príď po takom roku,
keď šepne tvoja perna bledá,
že mojim slovám, svetlu v oku
to tvoje srdce viery nedá.

Vravela si, že čo poviem,
oči moje vysmievajú.
Čo zas oči moje vravia,
to mi ústa podvracajú.

Čo sa v mojej duši skrýva,
oko, perna nevypovie.
A to sa snáď láskou vrelou,
nekonečnou túžbou zovie?

Ty si prvá, čo si moju
dušu správne pochopila.
Ale mlčím. — Kebych vravel,
zas by si mi neverila.
Už dve hodiny po polnoci.
Zatíchol hostí bodrý šum.
Len dym po nich tu a parfum…

Sen vkráda sa do dievčích očí.
Ten jasný obraz nežných túh
už zúžil sa na šedý pruh.

A mesiac svieti oblokami
a lúča jeho zlatý jas
zamotal sa v jej hebký vlas.

Čuť šelest: v sade s lístočkami
sa ihrá noci tichý van,
donáša vôňu k poduškám.

Vzdych odznel prosby k bohu vrúci
z jej usmievavých, mäkkých rtov…
Sen cári bielou chyženkou

a kreslí obraz jagajúci,
v ňom samá farba, číry skvost.
V susednej — nespí vzácny hosť!

Zašlo slnce. Večer prišiel,
krásny večer augustový,
teplý ako srdce mladé,
jasný ako mesiac nový!
Vonný ako kvieťa samo,
vábiaci sťa zemská sláva,
sladký ako pobozk lásky,
tichý ako očú vrava,
plný farbou ako ruža,
skvostný ako dámska spinka,
šťastný ako v tento večer
Alfonzo a Serafínka.

Oni, cítiac lásku v srdci,
lásku veľkú, lásku sladkú,
tvár pri tvári, ruka v ruke,
vplávali do letohrádku
čerstvou révou objatého,
ktorá kryje pohľad vrúci,
ktorá vybavuje taje,
ktorá pritúleniu učí.

Ach, sťa vietor keď zafúkne,
kvietok nakloní sa k zemi,
tak sa k prsiam Alfonzovým
sklonil kvietok utešený:

utešená Serafínka
s trasúcim sa očú jasom,
s bielym lícom, s jamkou v briadke,
s plavým, mäkkým, hebkým vlasom.

Čo sú všetky medailóny,
z ktorých zlato bleskom sála,
čo sú hviezdy s brilianty,
čo sú kríže generála,
ktorých rad zo starých prsú
s pýchou sa na ľudí díva,
proti tomu, keď na hrudi
dievčia hlávka odpočíva!
Čo je krása Álp a mora,
krása ukrajinskej noci
proti kráse, zablysnutiu
zaľúbených dievčích očí!

Čo sú všetky kvety, z ktorých
tisíc farieb na nás žiari,
proti kvetu vzplápolania
zaľúbenej dievčej tvári!
Čo sú prvej primadony,
čo sú slávikove spevy
proti slovku, zavzdychnutiu
zaľúbenej mladej devy!
Čo je nektár olympický,
čo je slad vo šampanierach
proti cukru, ktorý býva
v zaľúbených dievčích perách!

V objem zlietlo vtáča krásne
ranou láskou podstreleno,
plavá hlávka na hruď padla,
osí driečik na rameno,
biela rúčka kolo hrdla,
k ústam blízko pyštek vtáčí,
a uletieť — nikam, bože!
len sa skláňa, túli, tlačí,
sťaby v srdce vniknúť chcelo,
v každú myšlienočku ducha,
túžbou sa hruď srdcom trepe
a srdce mu v ústret búcha.
A tá hlava bozky tisne
v naklonenú hlávku rusú,
a tá ruka len ovíja
a potíska dušu v dušu.
A tá hlávka sa zas dvíha,
luna blysla na jej vnady,
i tá jedna, i tá druhá 
tvár vo svoje nebo hľadí.
Ruky kŕčom zmeraveli,
sčervenelo bledé líce,
a pri prahu toho neba
privreli sa mihalnice…

Aký ruch a hurt a kriky,
zločiny a vraždy liché
v borbe za tou hrudkou šťastia —
a to šťastie jak je tiché!
Dvoje duší sa vo jednu,
dvoje sŕdc vo jedno mení
v šťastí neba pozemného
v zaľúbených poľúbení!…

Alfonzo a Serafínka:
„Ja som tvoj a ty si moja!“
Spočívajú v obejmutí,
nikedy ich nerozdvoja.
Zrástli duše, zrástli srdcia,
nikedy ich nerozchytia.
Tichým lásky pobúrením
nikedy sa nenasýtia.
Večne takto obejmutí
vo vrcholci milovania
zostanú až po kraj hrobu,
až za hrob, do neskonania.

Ale šťastie mizne ako
svetlonosa žiara hravá.

Jeden motýľ, druhý, tretí.
Čo tak každý ku mne letí?
Či mám ruže v lícach vskutku,
či mám v očiach nezábudku?

Akí pekní, maľovaní!
ako trepú krídelkami!
V ruže tie by chceli sadať,
v nezábudke sladkosť hľadať?

Potom ďalej, ľahtikári,
poletieť ku druhej tvári,
kvety v druhom hľadať líci?
Heš! vy špatní motýlici!

Hudba zneje, preľúbezný
valčík šumnej Marietty.
Koľko frizúr, koľko črievic
atlasových v tanec letí!

I ja s ružou v dierke fraku,
s bielou mašľou, lakovite
zastal som pred vami, krásna,
a zašeptal: „Dovolíte?“

Vy ste vašou rusou hlávkou
milosrdne pokývali,
vejár s pierim odložili,
hbite ako srnka vstali.

Hudba znela, hudba niesla
moje dumy, dušu, reči.
Slnko umu haslo v svetle
mramoru, čo máte v pleci.

Cit ma zvládal. Hovoril som
také útle, divné slová.
Dnes mám rozum v hrsti, predsa
ja ich opätujem znova:

— Koľko ramien k vám už siahlo,
koľko očú vzplápolalo
túžbou, aby srdce vaše
aspoň troška milovalo!

Len raz aby tichým stonom
sklonili ste vašu šiju,
len raz aby dvoje duší
dalo lásky harmóniu.

Veď aj slnce nakloní sa,
poceluje svoje hory —
a tie hory vzbĺknu v šťastí:
na ich hlavách vzbĺknu zory.

Ó, vy viete, zem je čierna
a na zemi že je fádne.
Biely sniežik z neba letí:
predsa vždycky na zem padne.

Oheň, ten sa rýchlo šíri,
od paláca letí k chate,
kol vás všetko horí, a vy 
predsa tepla nepoznáte.

Padne príval, zvlhne tráva,
ruža, klinček, hraštek, dyňka.
Toľko očú lká za vami,
vy ste predsa suchulinká.

Konára sa držia listy,
pokým hreje slnka žiara.
Vy ste v jari, predsa chcete
lístkom byť, no — bez konára.

Ó, keby ste znali lásku,
človek centy medu cíti
v srdci. Hlas sa divno trasie,
ako list vo vetra vytí.

Predstavte si: Mesiac vyšiel.
Aleja sa v svetle blyští.
Rybník skvie sa, v šepotanie
zurčí z diaľky potok čistý.

Ona ide zvoľna. On je
akoby pri plote raja.
Jeden krôčik — už je v raji,
a v tom raji iba dvaja.

Ľaliová tvár a slncom
opálené mladé líce.
V jeho oku plameň lásky
a v jej pohľad holubice…

A tie prsia ľnú ku prsiam,
v ktorých lásky vulkán víri,
a to ľaliové líce,
a tá bledá tvár sa pýri.

Slabá, mäkká silnie ruka,
silná ruka mäkne náhle.
Štyri ruky objímajú
všetky svety neobsiahle.

Ó, keby ste znali lásku
len za malé zrnko maku:
stisli by ste ruku moju,
priľnuli ku môjmu fraku…

Tak som vravel. Smiali ste sa
na ten príval mäkkých rečí.
Zrkadlo mi ukázalo
dneska, ako stoja veci:

Že už vlasy vypadali,
že na čele samé čmáry,
že ožlkli líca moje,
že už jeseň v mojej tvári;

že sa zraky hlbšie vtiahli,
lebo mnoho svetla mali;
že to včera hrobu svetlá
na Všechsvätých zamihali.

Že sa moje ruky trasú,
zhrubli už na jemné veci.
Je mi treba každý večer
preferans a štyri deci.

Odpustite! Hudba znela —
niesla dušu, niesla reči.
Slnko umu zhaslo v svetle
mramoru, čo máte v pleci.

Smiali ste sa, hlasno smiali
na tie moje útle slová.
Aby som sa zasmial s vami:
zopätoval som ich znova.

Sťa hrozný, dravý, čierny vták
nad horu vytisol sa mrak
a hodváb neba, čo sa kloní
nad hájom, zdrapiac, šumom honí
za jedľou jedľu, bukom buk.
Tmie kolo. Vlhne ovzduch vonný.
Blesk v očiach. V ušiach búry huk.

Už zatkli hudci sláky v struny
a párov tancujúcich vlny
po brehoch roztiekli sa vraz.
Ja beriem mäkkú rúčku v paž
a s vďakou ochotného decka
podávam s ihlou klobúk váš
a kladiem plášť na vaše pliecka.

Blesk rozhorieva. Búry hrom
sa šíri strašným hukotom.
Tma v seba bielu cestu vplietla.
Sťa silná, veľká, mokrá metla
dážď šľahá v slabý slnečník.
Pod ním v tme čoraz viacej svetla,
v hučaní čoraz tichší vzlyk.

Po mokrej kĺžeme sa ceste.
— Či pamätáte, slečna, ešte
tú noc? Na zavlhnutý sad
začína mesiac svetlo liať;
tam sponad brala do aleje,
cez zapálených jelší rad,
na chodník biele škvrny seje.

A jedna drobulinká z nich
do vlasov vlieza spletených.
— Vy také krásne vlasy máte —
jagocú sa v trasúcom zlate.
Svit skĺzol sa na vašu tvár,
až vhupla, ak sa pamätáte,
do mojej duše kási žiar.

S ňou miloval som túhou skrytou
a silou utajených citov
— až zatriasol sa nehou hlas —
ten tichý, mierny obraz váš.
Len ruku chytiť, bol by býval
tú krásnu noc obňal cez pás
a zľúbal svet, čo som vysníval.

No ktosi zavolal na čaj.
A vy ste šli, a zmizol báj.
Za vami ja. Tam na terase
o dobrej zemiakovej rase
zaplietli dlhú, fádnu reč.
Vy jeseň spomneli ste zase —
a poézia bola preč… —

Plač veľký neba neprestáva.
Do neho reve hôrna riava.
Dážď bičom plieska v stromov list.
Roznáša poľom víchor hvizd.
Hrom celým telom sveta striasa,
a v tento huk a šum a švist
ohromná fakľa bleskov jasá.

A leje zasa biely plam
na obraz váš, čo tak rád mám!
Dážď máča vaše drahé líce.
Vlas uvoľnený víchor chyce.
Krok zachytáva hebký šat.
— Ach! V krásach tejto povíchrice
dovoľte rúčku scelovať!

Keď tisíc kvapák na vás padá,
keď tisíc bleskov na vás vzhliada,
keď čierni líca tisíc chmár,
keď tisíc vanov hladká tvár,
v tom hneve neba preširokom, —
rtom zvoľte zvlažiť prstov pár
a zaľúbeným pozrieť okom

na vás, na vás! Jedinký raz!
Voň vložím srdca svojho hlas,
keď čisto plesá, čisto túži
a čisto zmiera a sa súži
ten lepší ľudský majetok,
čo milovanej duši slúži
sťa uľaveniu slzy tok.

Ja podám vám ho v citoch vrelý
ten majetoček — celý, celý!
On neraz padal v hrany skál
a neraz som ním zaplakal.

Blesk zablysol. Hrom zareval.
Dážď šustol. Víchor zvýskol v pole.
Ach! Ľudské duše — skaly holé!
Docítil som a dospieval.

Tie túžby dávno utíchnuté
v sŕdc umiernených hlbinách,
napolo, skoro zabudnuté,
rozvíri ako vietor prach:
obrázok, v ktorom žitia neni,
no nežne upomína nás
na chvíle krátke, veľkej ceny,
na krátky, ale drahý čas.

I tento bielou tvárou svieti
nám nocou touto bezsennou,
s tmou jasnou jej zachytenou
do vlasov mäkkých hebkej sieti.
A sťaby rozvírený prúd
v zrak hodil perál pár, čo mámi
ligotavými iskierkami
prejsť ešte raz cez lásky púť.

Nech teda zvučí v tón uliaty
poetu akéhosi stich,
keď vašej duši prinavráti,
hlboko vrytý do pamäti,
čo len na krátky okamih,
čas prežitý a zabudnutý.
Za okamih on žije zas,
postaví opäť zámok zsutý
a šiali radosťou a rmúti,
nadchýna, rozciťuje vás!

No zvučí piesňou život celý.
Cit váš chce, aby s vami žil
zamilovaný, sladký, vrelý,
nie ako by ste vy to chceli:
by do hlbín sa srdca skryl,
lež hotový, jak zvoní v uši
tá pieseň v cite hlbokom
na mih, — tak, čo raz srdce búši,
vo dôvere vždy ľnúť ku duši
tým krištáľovým prítokom
najčistejšej nehy, čo sa vstlala
pŕs ženských v najtajnejší kút,
tej, čo by večne objímala
tak, ako efeu päty brala,
a čo sa nedá obejmúť!

Ty to vravíš, že čo poviem
to mi oči vysmievajú,
a čo oči moje vravia
to mi perny podvracajú.

Čo sa vo mne ticho skrýva
perna moja nevypovie
a to sa snáď túžbou vrelou,
nekonečnou láskou zovie.

Ty si prvá, čo si dušu
moju správne pochopila,
ale mlčím, keby vravel,
by si mi zas neverila.

Sen vkráda sa do devy očí.
Ten obraz plný nežných túh
sa zsúžil už na šedý pruh.
A luna svieti oblokami.

Nech tedy zvučí v tón uliaty
poeta akéhosi stich,
keď Vašej duši prinavráti
čo len na krátky okamih
čas prežitý a zabudnutý.
Za okamih on žije zas,
a šiali radosťou a rmúti
nadchýňa, rozciťuje Vás!

No zvučí piesňou život celý.
Cit Váš chce, aby s Vámi žil,
nie, akoby Ste Vy to chcely:
len rozpomienkam, ktoré žil.

Láska k vlasti povytína
to, čo rod môj tu omína;
v citoch tých radosti vlajú,
v nich sa duše roztápäjú —
vlasť moja a rodná zem,
tebe sa obetujem!

Zatíchli speváci. Pán Váhu tretiemu
spevcovi veľkú prisúdil odmenu.
No spevec odvetí: „Bohatstva nehľadám,
len v háji nad Váhom žiť v pokoji žiadam.
Z lístia, nie zo zlata si ja vence vijem,
v blahom miere duše piesňam svojim žijem.
A keď mraky stanú nad vlasť milovanú:
vyvolaj ma z hája, nech tiež umriem za ňu.“

Diví sa pán slávny a na spevca hľadí —
teraz čosi myslí, čo nikdy nemyslel;
ešte spevca medzi háje vyprevadí,
a v zámok sa vrátiac, hlbšie sa zamyslel.
Harfa

Žiješ-li, Mína? žiješ, vlasť moja?
Vlasť a Mína, ako vy žijete?
Či nad vami jak nado mnou stoja
zimné mrákavy po krásnom lete?
Ty, Mína moja, keď na tom svete
z krás tvojich viacej neostalo by,
len hŕstočka prachu, popri kvete
hrobovej ružičky — ach, v tie doby
žiaľné spevy bych vylial v ich hroby!

Ale ty, vlasť moja, ty žiť musíš,
tebe otvára sa skutkov brána,
ty slasť svetoživota zakúsiš,
hoj, ty žiť máš — tá je vôľa Pána!
Dvíhať sa máš ako slnce z rána,
kvitnúť máš kvetom slávy, pokoja,
bo — ach, kebys’ ty, vlasť milovaná,
padla snáď vinou bratského rozbroja:
v rumy bych sa ť vryl, vlasť moja, vlasť moja!

Počuj, Mína, keby duša tvoja
zaletela v tamtie kraje tôní,
keby, sprostiac sa krásy závoja,
let duší nastúpila pokonný,
za večnosti sa skryjúc opony,
a mňa bys’ samého ostavila:
žiale prelial bych v bolestné tóny,
z krás by sa tvojich harfa složila,
a v harfe znovu Mína by ožila.

Z tých ramien bych složil drevá dvoje,
z ňadier dno, odrážajúce hlasy,
na klinky bych prsty zmenil tvoje,
na zvučné struny belavé vlasy,
namiesto rezby tvých očí krásy;
a harfou tou zavznely by spevy,
čo by zapadlé odklialy časy,
a harfy tej duniace výlevy
život by vrátily milej mi devy.

S harfou bych ja tou chodil po svete,
a spieval bych lásky svojej žiale,
ktorú los v jarnom ošinul kvete;
a harfou tou od Volgy ku Sále
zobúdzal by som city zaspalé,
a od vĺn Baltu k Adrie stonom,
piesňou smyl bych hriechy zastaralé,
a velebným harfy barytonom
zmŕtvychvstania hlasy vychytil bych zvonom.
Slovenka v cudzine

Svieť, mesiačku zlatý, na hrob mej mamičky,
povedz jej, že tečú dcére jej slzičky.
Tečú slzy, tečú, ale v cudzom kraju,
ach, a potešenia pre mňa tu nemajú.

Ako tomu kvietku na skale tam sivej,
tak mne v cudzom kraji, viac mŕtvej než živej,
viac mŕtvej než živej v cudzine klamlivej.

Ako kvet na skale nevie, kam sa skláňať,
keď búrlica počne lístočky mu ráňať:
tak ja v cudzom svete, medzi cudzím ľudom,
neviem kam sa ukryť smutným pred osudom.
Iba mesiačkovi žiaľ v cudzine spievam,
a bolesťou večnou a túžbou omdlievam,
ja túžbou omdlievam, v cudzine umieram.
Slovo

Na počiatku bolo slovo —
jak svätý Ján hovoril —
u Boha to slovo bolo,
ním on svety otvoril.

I na konci bude slovo,
veľumy tak hovoria;
ale ktoríže tým slovom
zas tie svety zatvoria?
Deje svetov.
Rod a milá

Rod a milá — láska to spojená,
duch je to a duša môjho žitia,
a tá láska, v jeden cit sovrená,
búri v ňadrách sťa vôd vlnobitia.
Tu i tu vlny tie ma zachytia,
v najvyšší ma duchov vyšinúc byt,
a čo mi vtedy prsia pocítia,
to mrakom zeme dáva nebies svit,
nadzemský je to ľudských ňadier cit.

Mína, ty kochanka duše mojej,
ty si vonný môjho života kvet,
ráno mi svitá len v kráse tvojej,
citov si ty mojich nezmerný svet.
Ty daj mysliam duše nadzemský let,
nech ony slasti rajov pocítia,
tvej duše oko na púti im svieť,
keď sa k letom milosti vychytia,
Mína moja, hviezda môjho žitia!

Rod môj, ty kochanok duše mojej,
ty ovocný môjho života kvet,
deň mi svitá v budúcnosti tvojej,
myšlienok s’ ty mojich nezmerný svet.
Ty daj mysliam duše nadzemský let,
nech ony city duchov pocítia,
tvej slávy hviezda na púti im svieť,
keď sa k letom činnosti vychytia,
drahý národ môj, slnce môjho žitia!
Orech a lipa

Pri mocnom orechu mladá lipka stála;
keď vetry fučaly, orech sa nepohnul,
a lipka sa malá voždy len knísala,
najmenší ju vetrík v ktorý chcel bok ohnul.
Pán orech ju vysmial, chichotal sa veľa;
lipka len mlčala, posmešky trpela.

Naraz, búrka prišla, vetry zaskučaly,
a zkade zaduly, všetko porúcaly.
Teraz v tú sa stranu divé vetry ženú,
kde orech-pán lipku vysmieval zelenú.
No lipka sa opäť pred víchrom len zohla,
keď tá búrka orech s koreňom vytrhla.
Vtáčkova smrť

Čo to za hrmot v klietke zelenej?
Vtáčika snáď kočka honí?
Len dnes ho chytil vo vystavenej
sklopči šuhaj pri zátoni.
Ah, vtáčika tam nehoní mačka,
pazúry doň nezatína,
ani ho decko teraz nemadžgá,
lež žiaľom vtáčik zdochýňa.

I vystiera si nožičky drobné
a žltý pyštek otvorí,
sťa by volal na časy svobodné,
sťa lúčil by sa od hory.
Nie len na časy tie si spomína,
nelúči sa len od lesov,
lež tuším i vtáčnika preklína,
čo ho do väzenia vniesol.

A hľaď, ako zaťal pyštek malý
v prsia, čo ich bolesť duje,
jak mu všetky pierka povstávaly,
jak nôžkami zalamuje.
A krýdelká zdvihne a zas spustí,
hneď žiaľné oči roztvorí,
hneď mu ich fáteľ zakryje hustý,
keď sa v prsiach bôľ rozhorí.

Pri ňom vo válovci jesto veľa
zrna, semenca, vodičky,
všakových maškrtôk hŕba celá,
i cukru kus nemaličký.
Lež vtáčik teraz o to nestojí,
nač mu zrno, cukor, voda?
Jeho nič už teraz neukojí,
len smrť alebo svoboda.

No svobody nikto mu nevracia,
preto sa hruď bôľom zduje,
pestré krýdelká dvíha, obracia
a nôžkami zalamuje.
A mutné očičky hneď roztvorí,
hneď ich zľahka zavrie bôľom,
nevidí lesov, nevidí hory,
ni jarček, čo tečie poľom.

A hľaď, teraz jak sa hodil, zdvihol,
jak si vystrel kŕčovite
chvostik a krýdla, a okom mihol,
zatnúc nôžky zanovite.
Ešte raz zdul sa, hodil, pyšťoky
otvoril a s bôľnym stonom
zduly sa napokon ešte boky.
Vydýchol — a bolo po ňom.
Pavúk a včely

Jeden pavúk starý kamsi sa zatúla
a nenazdaj vojde k včeličkám do úla;
a keď v úle videl tie krásné poriadky,
tie priečinky rovné a v nich medík sladký,
tú pilnosť večitú, svornosti plat veľký,
veľmi sa zadiví a pýta sa včelky:
„Povedz mi, včelička, prečo z vás ni jedna
osve nepracuje, lež všetky dovedna.
My síc’ tiež pradieme, lež nie pre druhého,
každý život shŕňa do domku vlastného;
my sa zabíjame, pôtkami kazíme,
vojna u nás trvá jak v lete, tak v zime.“
A včelička na to: „Hja, môj milý bratku,
veď my tuná máme kraľujúcu matku.“
Rozpomienka

Či vieš, Mína, keď sme sa lúčili,
vrhla s’ kameň do tichého plesa,
vlny sa nad ním sovrúc spenily,
v trasavé sa meniac vôd kolesá;
a kolo rastie a rastúc klesá,
a keď najďalšia jeho širina:
vtedy slabne, vtedy pominie sa.
I lásky našej krásna vidina
v osudnej diaľke pomaly vyhýňa.
Napoleonidovci

On umrel, a umrel vo väzení,
v zemi cudzej, od vlasti vzdialenej,
on umrel šarhami utrápený,
na sihoti divej, opustenej.
A keď s mysľou na rod, vlasť vzdialenú
klesal, keď hodina smrti sa blížila:
nik mu neľúbal ruku studenú.
Ni choť, ni dcéra mu oči nestlačila.
On, ktorý vlasti žil, mrúc, v nej nedokonal,
nie v lone národa, zaňž slávne bojoval.
On umrel — — a roky pominuly,
slávy jeho kriela krajmi sveta
šíro, ďaleko sa rozšinuly,
v povesti čo nesmrteľnej lieta;
áno, v šírom svete človeka niet,
čo neznal by činy veľkého mocnára:
a predsa — ó, hanba, bojácny svet
a nevďačná vlasť víťazného cisára
zákon spravily hanobný, dľa ktorého
po vyhnanstve žiť musí rodina jeho! —
A spýtate sa, čo on urobil,
že z krajiny vyhnali mu rodinu?
Či zákony občianske zhanobil?
Či snáď vlastnú zapredal krajinu?
Či bol zradca a či hriešnik dáky? —
Ach, hej, hriešnik bol on; bo v očiach tyranov
hriešnik je najväčší človek taký,
čo svätý smer vierouky a zákonov
žiada; hriešné sú žiernikom také plody,
od nichž zničen býva bojovník svobody. —
A on za svobodu Europy
dvihnul šabľu v pästi mu zvoniacu!
On osvietil stemnené pochopy
ľudo-práva; on pánov strašiacu
mešťanom dal Francie ústavu!
On úzkej vlasti svej rozšíril hranice,
nie krajny, lež sveta si zástavu
niesol v boj Marenga, Jeny, Austerlice,
zo sveta chcel telo sliať, z Galie hlavu,
sebe vzal triumfy, národu dal slávu.
To on urobil, to činy jeho!
A rodina vo vyhnanstve žije,
vysúdená od ľudu vlastného —
a brat, čo mu srdce za rod bije,
ktorý v polovici žitia prvej
chcel za Franciu umrieť, v druhej polovici
chce vo Francii mrieť: kmeť ten do tej,
čo brat oslávil, vkročiť nesmie hranici.
Počuj, Francúzsko, príduť ešte hodiny,
že v prachu ľúbať budeš purpur tej rodiny!
Večerná

Vej, vetierku, vej, večerný,
ofúkaj mi žiale moje;
ty môj priateľ, ty môj verný,
vlož na ne balzamy svoje.
Balzam tvoj, ach, ten zahojí,
ten bolesti srdca ruší,
vánok tvoj tichučký spojí
vzdychy dvoch túžiacich duší.

Svieť, mesiačku, svieť, tichučký,
vy, hviezdičky, pomáhajte,
túžby moje poľahúčky
vy aspoň vypočúvajte.
Život môj je túžba samá,
bez nich duša mi umiera
a duch letí za túžbama,
v nich mu nádeja je viera.

Keby nebo bola kniha
a litery tie hviezdičky,
ešte nevypíše nikda
lety túžiacej dušičky.
Hoj, dolinka, dolinôčka,
úzke mi úbočie tvoje,
ľahké sú mi krýdeločká,
ďaleké sú lety moje.

Nad Lysicou, nad vysokou,
húska sa tam kolembala,
nad dolinkou úzkobokou
túžobne si zagágala:
hoj, dolinka, dolinôčka,
úzke mi obočia tvoje,
ľahké sú mi krýdeločká,
ďaleké sú lety moje.

Jak tej húske na dolinke,
tak mne v mojej chyži malej:
ztratila sa húska v diaľke,
ach, len ja nemôžem ďalej.
Keby nebo bola kniha
a litery tie hviezdičky,
ešte nevypíše nikdá
lety túžiacej dušičky.

Jánošík s milou
Čo to za jedľa tam na skale v tôni?
A čo to pri jedli za osika?
A panoha jedle k osike sa kloní,
k vysokej čo jedlici privyká.
Oj, nie je to jedľa, nie je to osika,
milú to objíma ruka Jánošíka.
Víchor stromy kláti, stromy sa knísajú,
a rúčky milencov, tie sa objímajú;
hlávky jejich láskou dovedna sa klonia,
a v diaľnej dedine na podvečer zvonia.
Čuj, čuj, ako hviždia víchre v borovine!
Či nie strach, nie hrúza milej mi dievčine?
Nech, milý, nech skučia v borovine víchre,
však v tvojich objemoch dievčina nesychre;
a trebas i šarkan grúne poprelieta,
keď ma ty objímaš, neľakám sa sveta.
Odíď, milá, odíď: strašné mám tušenia —
blíži sa krutá smrť, smrť to bez spasenia;
a nepokoj hrozný šeptavo mi vraví,
že ma šarhy ruka zo žitia vypraví.
Odíď milá… večne opusť nešťastného,
odíď, z objemu sa vyviň posledného!
Ach, milý, nevravže, s tebou som ja žila,
ty si mňa a ja som teba oblažila;
s tebou som ja žila, s tebou i umieram,
na zdrnelé kosti seba povystieram.
Seba? — Ver’, pravda je! Za mnou sas’ pustila,
jak za orlom divým orlica nad bralá,
do môjho života celkom si sa vžila,
v odvažných si letoch vždy so mnou lietala.
Či vieš, keď som ja z hôr vyšiel krásno-divých,
keď sme sa poznali: zľakla si sa lotra,
zľakla si sa skutkov zlosyna strašlivých,
a dievka nešťastná — zaľúbilas’ lotra!
Nie lotra, nie lotra, lež chlapca bystrého,
priateľa života, života voľného.
Ruku svoju, milý, v krvi si nemáčal,
za peniaze s’ ľuďom krky nevytáčal.
Kde bolo, tam si bral, kde nebolo, dával,
chudobe, žobrote vďačne pomáhaval.

Milý môj, počuj ma, vráť sa do dediny,
v svätom kostole sa staň mužom dievčiny.
Hoj, čo je mne, žitie bez hory a skaly?
Čo mne život taký vo večnej porobe?
Mysli mi k svobode už poprivykaly,
mám-li tam s tými žiť, to už radšej v hrobe.
Lež tys’, milá moja, ľud svoj zanechala,
a rodina tvoja, tá ťa oplakala.
Miesto domku svojho z listia máš tu šopu,
miesto chrámu Boha: vysoké skaliny.
Namiesto priateľov: divých zverov kopu,
a miesto priateliek: divoké zeliny.
Nuž povedz mi, milá, nešťastná dievčina:
čo ťa viaže k lotrom, čo k srdcu zlosyna?
K srdcu srdce viaže, láska ide z neba!
Ach, nie som nešťastná, dobre mi je s tebou;
ja ni u rodiny nechcem byť bez teba,
divno tam byť musí, kde by si ty nebou.
Tu mám miesto chyže: širokú prírodu,
miesto večnej služby: bezkrajnú svobodu,
miesto svätej knihy: nebo s hviezdičkami,
miesto mäkkých perín: skalu machovitú,
miesto svätých spevov: spev vtáctva nad nami,
čo tiež Boha chváli do mrku od svitu.
Mám tu, milý, všetko, čo mi je len treba,
a mne nič netreba, keď mám, milý, teba!
Lež koniec je tomu, strašné mám tušenia,
blíži sa krutá smrť, smrť to bez spasenia.
Hej, dosiaľ čo som mal, to som mal pre teba;
ale smrť: odpusti — tú zdržím pre seba.
Ja sa vrátim medzi svoje nočné skaly,
a ty k milým svojim, čo ťa oplakali.
Pánboh ti daj šťastia, zabudni zbojníka,
ak môžeš zapomnieť: zabuď Jánošíka.
On ťa miesto ruky objíme povrazom,
na jeho krku si šibenicu najdeš
a zatratíš telo, ba i dušu razom,
jak on šarhy rukou hanoblive zajdeš.
S Bohom že ostávaj, vidíme sa sotva,
bo ak v nebi budeš, ach, tam nieto lotra!

Utiekol. A milá na zem klesla chladnú,
jak keď s bledej ruže lístočky opadnú;
a keď o tri týždne milého vešali,
zrútilo sa dievča do Váhu so skaly.
Miesto svätých spevov: víchre zaskučaly,
miesto smutných zvonov: hory zahučaly,
miesto truhly, plachty: mutná Váhu pena,
miesto plaču sestár: vlna rieky stena.
Čo to za šuhaja tam na skale v tôni?
A čože to pri ňom za bôžika?
A rameno jeho k dievčine sa kloní,
k smelému čo chlapcovi privyká.
Oj, nie je to dievča v rukách Jánošíka,
jedľa to tam stojí a pri nej osika.
Víchor stromy kláti, stromy sa knísajú,
dvúch stromov panohy sa tam objímajú;
vrchovce zelené dovedna sa klonia
a v diaľnej dedine na podvečer zvonia.
Vzdychnutie

Bože, jenž si tiež k obrazu svojmu
stvoril národ náš holubičí:
výslychu popraj i ľudu Svojmu,
keď pomoc prosiac volá, kričí.
Veľký si, Pane, v Svojej milosti,
no mocný i Svojmi trestami;
v rabstve Slovák tisíc liet žalostí,
Otče náš, smiluj sa nad nami!

Od tisíc liet tlačia ľud Tvoj verný
ťažké väzy hroznej poroby,
od pravekov socia vrah ten čierny
ľud náš do duchovnej choroby.
No nezhynul on z Tvojej milosti,
lež krváca tisíc ranami:
popraj nám, Pane, popraj voľnosti,
Otče náš, smiluj sa nad nami!
Hrabov

Vo slávnom hrade Hrabove
u zemäna Hrabovského
bolo veľké hodovanie,
a boly veľké kvasy.
Veľa pánov a zemänov
okolo stola sedelo,
čo červené pili víno,
a muzika oblokami
zatriasala vysokými. —
Na prestole vyšívanom
zasadol si pán Hrabovský,
vedľa neho sedí smutná
Božena, choť ukradená.
A manžel pozdvihol hlasu,
vraviac k pánom zemänom:
„Hejsa, páni a zemäni,
na zdravie mi pripíjajte,
a mojej choti Božene!“ —
A tuná povstali razom,
razom páni a zemäni,
a na zdravie pripíjali
Božene a Hrabovskému:
„Nech Boh živí Hrabovského,
zemäna najbohatšieho,
a jeho krásnu Boženu,
v krajine celej najpeknejšiu!“
A keď pohármi štrngali,
poháre sa rozpukaly,
rozpukaly Hrabovskému
a jeho žene Božene,
a víno červené tieklo,
na zemi sa v krv zmenilo.
A krv na zemi volala:
„Beda Hrabovskému, beda!“ —
Všetci páni a zemäni
ako ohromení stáli,
a ruky ich s pohárami
na obruse poklesaly.
Od obeda všetci vstali,
všetci páni aj zemäni,
a rozišli sa mrzutí,
rozišli na štyri strany. —
A než prvšie ráno svitlo,
tam, kde Hrabov stál velebný,
stály múry zarastené
a pri bráne drak veliký,
a pod hradom je pivnica,
v pivnici hlboká studňa,
a v tej studni oko morské
preširoké, prehlboké.
V oku morskom škarupina,
v škarupine sklená izba,
v tej izbe šije Božena,
dosiaľ čaká vykúpenia.
Spravedlivosť

Znám ja pannu — pred domom sedáva,
bo ju z chyže ľudia vyhnali,
v dome pre ňu miesta nemali,
ach, a nik jej, bydla nik nedáva.

Oči šatkou zaviazané máva,
zlaté do rúk vážky jej dali —
veľký v jednej funt, v druhej malý
vietor nočný sem-tam kolembáva.
Ona nepije a nejedáva,
a trpí jak syn osiralý,
čo nemá tu len zlostnú macochu.
Ona nežaluje, nevzdycháva,
bo si ľudia uši zapchali,
lež od bôľu — zmenila sa v sochu.

Ohavné je, čo sa
robí, svet zkazený!
Ctnosť vyhnaná preto,
že chrám pravdy svätý
v bahno je srazený,
spravedlivosti nieto!
Ukrivdená duša
žiaľne postonáva,
a Ctibor ohavný
skvostné hody dáva.

Ľud je opustený —
on v stave mizernom
už práva nehľadá.
Načo by ho hľadal?
Veď v pánovi čiernom
najde si len hada.
Ľud je navyknutý
už k večnej porobe,
on pomoci nemá
v studenom len hrobe.

Keď kto žiada, čo je
jeho, a keď prosí
pravdu kolenačky —
darmo ju ten hľadá,
ak sebou nenosí
preplnené vačky.
Kým právo nečuje
zlatého cveng pľachu,
dotiaľ žalujúcim
svojho nedá dachu.

Nuž ty, spravedlivosť,
kde si sa podela?
Z domu ťa vyhnali —
trebas nepočula,
trebas nevidela,
predsa sa ťa báli.
Lebo duša čierna
pred slncom keď stojí,
keď sa nazad obzrie,
svej sa tône bojí.

Ach, ty, spravedlivosť
nie si ty tá stará! —
lež ty podložená
v domy nám maškara.
Nebojíš sa Pána?
Keď sa ty nebojíš,
nech sa tí ľakajú,
čo si krvou ľudu
v pohároch brinkajú.

Nech sa tí ľakajú,
čo pravdu vyziablu
zrútili do blata,
čo neslúžia pravde,
ale tomu diablu
za omrvu zlata.
Nechže sa ľakajú,
bo tá panna tichá,
z domu vysotená,
stonavo si vzdychá.

Nad Dunajom zámok
a v zámku Pán slavný,
berlu drží v rukách,
on zná, čo tu stvára
Ctiborec ohavný,
vie o ľudu mukách.
A okom sa s trónu
rozžialeným díva,
on pravdu zastáva —
a socha ožíva.
Pozor, Slováci!

Pozor, Slováci, blíži sa nový deň,
bo mrákavy Tatier už sa tratia!
Hor’ sa, zavŕšme otroctva dlhý sen,
deň slávy nám svitá, drahí bratia.
Kto teraz ešte ďalej snívať žiada,
ten z rodu Slávy zradne už odpadá.

Pozor, Slováci, zbrane sa lapajme,
nabime pušky a brúsme kosy!
Hor’ sa do šíku, brat k bratovi staňme,
sem k nám, Slováka meno kto nosí.
Kto teraz ešte ďalej hlivieť žiada,
ten z rodu Slávy zradne už odpadá.

Pozor, Slováci, hurá, ku zástave:
nech zvonia šable, nech brinčia kosy;
nech slávsky prápor vedie nás ku sláve,

nech krv vrahov slávske polia zrosí!
Kto teraz ešte ďalej trpieť žiada,
ten z rodu Slávy zradne už odpadá.
Slováci

Slováci, Slováci, národ holubičí,
celý svet ľúbite, a vám nik nežičí!
A vám nik nežičí, každý vás sužuje —
Bože môj, ktože sa nad vami smiluje?

Slováci, Slováci, národ utrýznený,
v nešťastí vám páru na tom svete neni.
Na tom svete neni; zmoril vás ťažký sen:
no Boh dá, že svitne aj vám slovenský deň!

Slováci, Slováci, národ bohabojný,
kynoží aj vieru vrah váš nepokojný.
Vrah váš nepokojný pravdu božiu kazí:
no nezúfaj, rod môj, veď ona zvíťazí!
Spievajme

Čo si trudiť máme mysle,
prečo tváre robiť kyslé?
Krátky život je, krátky čas;
dosť skoro príde smútok zas;
nuže do piesne sa, bratia,
nech sa žiale vše potratia!

Čo sa o ďalej báť máme,
tým či niečo vystaráme?
Kým si mladý, nestaraj sa,
bo starosti život kazia.
Hojže, do piesne sa, bratia,
nech sa starosti potratia!

Čo sa pred zlým triasti ľudom?
Čo nariekať nad osudom?
Tatár smelých zbiť nemôže
a osudy duch premôže.
Hurá! do piesne sa, bratia,
nech sa slabé mysle tratia!
Povesť svobody

Osud kynul — zatriasly sa trúny,
reťazi brinčia, národy vstaly;
zatmelá žiara mnohej koruny,
sťa slnca blesk keď búrka zahalí.
A hrom bije, jeden dom zapáli —
o chvíľu horí dedina celá:
tak i národy, čo dlho spaly,
povesť keď svobody doletela,
chcejú mať voľnosti veľa — priveľa.
Sen lásky

Sen mal som krásny, láska to moja,
milá ma doň krásou učučkala,
vlasy belavé miesto závoja,
ňadrá miesto podušky mi stlala.
a piesne milosti keď spievala,
prsia citami lásky zovrely,
ruka s rukou pevne sa objala,
ústa ku milej ústam primrely,
a svety pod nami nízke mizely.
Sen to bol krásny, avšak pominul,
v ňadrách Míny už láska vymrela,
cit milosti v nich každý vyhynul,
sťa padlého v prsiach ctnosť anjela.
A láska, čo sa ledva roztlela,
dajúc rajského dušiam pokoja,
jak sen zmizla, večne onemela.
Dve duše už rozorvané stoja —
Ach, sen mal som krásny, láska to moja!
Ku mne

Končiar Tatry bystro k nebu hľadí,
keď mu búrky po níž hlavy zúra,
keď ho oviňuje oblak tmavo-bľadý
sťa hlavu mnícha rímska tonzúra.
I ty, šuhaj Slávy, keď zabúria
vôkol teba kriky nepriateľov,
keď sa t’ blesky nad hlavou rozkúria,
s tvárou v nebesá pozri veselou
a pohrdni sberbou sveta celou.
K harfe mojej

Poď sem, harfa, prachu zo starého,
nech vložím prsty nové na struny;
nie city srdca skrvaveného
spievať budeme pri blesku luny —
o sláve zbrani skvelej koruny,
vprostred streľby a bubnov šromotu,
nech mi ohlas strún tvojich zaduní,
vernosť Tatier a Tisy slepotu
ospievaj pri diel víťazných durkotu.

A spievaj, harfa, i voľnosť svätú,
svobodu ľudstva, svobodu sveta,
ale smyselne svetom tým pojatú,
sťa keď sa ihrá s bibliou dieťa.
Zmizla voľnosť, po svobode veta!
Bo ľud nečul nebeský hlas Pána —
on si myslí, keď sťa Ikar lieta,
pre seba že zlatých hviezd naráňa,
o ktorých začul v hradbách Vatikána.
Ku svobode 1848
Svoboda, ty cherub nebies svätý,
oj, vitaj nám v hmlivách biednej zemi,
žes’ raz došla putá stroskotati,
ktoré nosil ľud náš zotročený!
Svätý duch tvoj v ctnosti nech premení
pokolenie hriechov nešerednô,
nech upomne na pôvod vznešený
a na slová Krista ľudstvo biedno,
ktorý vraví: „Ja a Otec môj sme jedno!“
Človek zabudnúc na pôvod boží,
i poslednú iskru v sebe zdusí,
vášňam žijúc, vlastné hriechy množí,
zhynúť časne i večne on musí.
Svoboda! riekni, načože tu si,
načos’ k ľudskému došla plemenu?
Či sa ti biedny človek nehnusí,
ktorý chápať nezná voľnosť vznešenú,
hanbu robiac sebe i tvojmu menu?
Vyzvanie

Zastaňte, ľudia, dosť je svevoli,
dosť dlhé boly bez práce hody:
sem sa, bratia, sem ruku, ktokoli,
v pravej chceš vstúpiť kolo svobody,
nehľaď na Rím, na parížske módy,
dokáž svetu, že znáš svobodu tiež,
že nechceš z cudzej bohatnúť škody,
že za voľnosť žiješ, za voľnosť mrieš,
lež i vernosť k rodu zachovať vieš.
Nový zákon

Dunaju mutný, bôľne šumiaci!
Čo tak žialnym postenávaš tónom?
Sťa by žľab tvoj smútkami slziaci
s Váhom sa lúčil, s Nitrou a Hronom.
Nie pre to žiaľnym duním ja stonom:
môj je Hron i Váh i Nitra bľadá —
lež preto, že najnovším zákonom
Tisa do mňa viac vlny neskladá,
lež do Tisy vraj starý Dunaj padá.
Prevraty a zvraty
Ledva päťdesiat minulo rokov,
búrné čo morá dejov zaspaly,
zlámané čo reťazi otrokov
ľudstva vidinám nový let daly:
a človek v obci svej zastaralý
stredovekých práv shadzuje smeti,
hrad samopanstva stoveký spáli,
víta Orla, s Korziky čo letí
na rumoch starých nové stvárať svety.

Sťa keď po búrke slnce zasvieti —
a dažďa klopot bleskom zahluší,
blažiacim teplom zahreje svety,
bahien smrdutých blata vysuší:
tak búrka tá velikánskej duši
sborila staré práva, pomery,
ona hreje, ona temnosť ruší,
ona zničila bahno nevery,
bo čas vážny mal veľké charaktery.
A teraz znovu svet ten sa búri,
od západu zasa víchre dujú,
sťa pred polstoletím nebo zúri
a strašlivé ho blesky križujú,
lež čo daromné kriky vysnujú?
Miesto hradu iba stolec horí…
Miesto orlov sovy poletujú —
kráľ sa jeden s poklonou pokorí
a Frankfurt Nemcom pleták nahovorí.
Sťa keď po búrke hmla na zem sletí,
hustou mrákavou svetlo zahluší,
chladný preletuje víchor svätý
a stúlený v hniezde slávik čuší:
tak búrka táto neveľkých duší
malicherné sháňajúc zámery —
nezahreje, temnotu nezruší,
ona doplní bahno nevery,
bo čas smutný mal malé charaktery.
Sláva nám!

Tatier kto synom zostať chceš verným,
bratskú podaj pravicu nám;
päsť nad odrodilcom zatoč čiernym,
vlastným putom kosti mu zlám.
Záhuba im, a sláva nám!
Oj, sláva Ugrie synom.

Národ kto zastávať chceš slaviansky,
zachovať vernosť povinnú:
s nami na tábor rúť sa pohanský,
odbojnú zdláviť družinu.
Záhuba im, a sláva nám!
Oj, sláva Slávie synom.
Hor’ sa!

Kto Tatier syn, pozdvihni z jarma hlavu,
za práva rodu bojuj, pracuj a čiň!
Okrádal dosiaľ Hunskyt matku Slávu;
no hlási sa k svojmu už aj Tatry syn.

Hurá, na vraha!
Už odbila hodina;
znie voľnosti hlas,
prišiel i náš čas:
hor’ sa, hor’ sa,
ty slovenská rodina!

Za národ svoj strýznený, Tatier synu,
obetuj všetko, bojuj, pracuj a trp;
vediac, že s tebou žijú, s tebou hynú
rodní ti bratia: Horvat, Rusín aj Srb.

Hurá, na vraha!
Už odbila hodina;
znie voľnosti hlas,
prišiel i náš čas:
hor’ sa, hor’ sa,
verná Slávy družina!
Dobrovoľnícka

Ja som smelý dobrovoľník, veselo si žijem,
dievky ľúbim, víno pijem a Tatárov bijem.
Poďte, chlapci, poďte so mnou dolu ku Komárnu:
dostanete ostrú šabľu aj dievčinku švárnu.
Ja som smelý dobrovoľník, veselo si žijem,
dievky ľúbim, víno pijem a Tatárov bijem.

Neraz som si veru myslel, čo len z teba bude?
Či len budeš knižky vláčiť a či čušať v búde?
Napokon som šabľu chytil, bežal do táboru,
doma nechal štvoro detí aj starú barboru.
Ja som smelý dobrovoľník, veselo si žijem,
dievky ľúbim, víno pijem a Tatárov bijem.

Včera len sme pod Komárnom v prudkom ohni stáli,
na bubon k útoku bili a delá durkaly;
a dneska už zas v tábore veselý deň máme;
mäso v hrnci, víno v sude a šunky na slame.
Ja som smelý dobrovoľník, veselo si žijem,
dievky ľúbim, víno pijem a Tatárov bijem.
Do boja

Hurá, do boja!
Berte pušky, berte kosy,
sedlajte vraných!
Nech tatárska krv porosí
lúky, pole, brázdy, role.
Poďmeže na nich! Hurá, hurá!

Hurá, do boja!
Neplač, milá, nenariekaj,
že šabličku mám,
ešte raz mi rúčku podaj,
o rok, týždeň zasa prijdem,
zas ťa pobozkám. Hurá, hurá!

Hurá, do boja!
Svoboda nás vlastná zove
k pomste nad zradou,
kým sa pluky buntošove
neroztratia, poďte, bratia,
staňte do radov. Hurá, hurá!

Hurá, do boja!
Skokom napred, koník vraný,
trúby zneje hlas
a diel durkot rozihraný
z bojotrmy, čo k nám hrmí,
v bitvu zove nás. Hurá, hurá!
Tušenie

K odchodu junáci znak dali zpolnoci,
Marinôčky sivé zaplakaly oči.
Neplač, milá moja, nesmúť, netrápže sa,
radšej k Pánu Bohu za mňa pomodli sa.

Keď ma, milá, budeš čakať tam pri lese,
vraný môj ma k tebe viacej nedonese;
a keď budeš túžiť, vzdychať od žalosti,
víchor ti priveje moje mladé kosti.

Víchra sa vyspytuj, čo sa tam dol’ dialo,
čo sa s tvojím milým na vojničke stalo.
A on ti odpovie: Tam, kde Dunaj beží,
tam tvoj premilený v čiernej zemi leží!
Lúčenie

Hory, hory, čierne hory,
však nad vami smutno stojí!
Mamička syna pohládza,
do vojny ho vyprevádza;
jednu ruku mu podáva
a druhou ho požehnáva:
Ach, synak môj premilený,
kedyže mi prídeš z vojny?
Mati moja premilená,
nečakaj viac svojho syna;
koník sa mi potknul vraný,
tam ja budem pochovaný!
Ach, synak môj premilený,
len mi ešte prídi z vojny:
bielu hlávku ti umyjem,
vranka sama ti prikryjem.
Vraného mi noc prikryje,
hlávku moju dážď umyje,
tŕň ma učeše pichľavý
a víchor ma skučeraví!
Umierajúci dobrovoľník

Zavievaj, vetierku, po tej puste šírej,
azda mi priveješ túžby mojej milej.
A keď hor’ poletíš ta pod Javorinu,
pozdravže tam pod ňou drahú mi rodinu.
„Koníček môj vraný, od kráľa mi daný,
už ma neponesieš, už som dorúbaný.“
Koníček môj vraný bolestne si vzdychá,
už ťa viac nevidím, dedinko má tichá.
„Neumriem na slame, lež umriem na koni,
keď s koňa poletím, šabľa mi zazvoní.
Šabľa mi zazvoní, trúba zaspieva mi,
jamu mi vykopú Slováci šabľami.“
Na tichom mi hrobe jahody rásť budú,
a vtáci doletia a zobať ich budú.
Vtáci tí doletia z rodného mi kraju
a krásnu mi pieseň o ňom zaspievajú.“
Rušaj!

Rušaj, bratku, rušaj rezko
na vraha svobody,
do boja nech vstáva všecko
z ohyzdnej poroby.
Krepko, rezko, vpred rušajme,
priahať sa mu viac nedajme!
Hor’ sa, bratia, za rod milý,
zničme tých, čo nás kazili,
hor’ sa, bratia, drahí, milí!
Vstaňme, poďme: tu je čas!

Svitol aj nám už deň slávy
a zmizla noc bludu;
žiadon vrah už nezadlávi
národný cit v ľudu.
Rezko, krepko, vpred rušajme,
priahať sa už viac nedajme;
hor’ sa, bratia, za rod milý,
vrah nech padne odrodilý;
hor’ sa, bratia drahí, milí,
vstaňme, poďme: tu je čas!
Osvietenému Pánu Indrichovi Levartovskému

Víchrami spenený Váh sa nadol valí,
ťažké špliecha vlny z plytkého koryta,
ako by ozorné rozrúcať chcel skaly —
No, beda ti, Besná, beda ti, Margita!5
A obloha čierna, rozrytá bleskami,
tuším sa smiešať chce s penou a vlnami.

Pri sučianskom6 moste sedmoro je pltí,7
s nimi sa šuhajci pred búrkou ta skryli,
víchor strašne s nimi sťa trieskami vrtí,
hoci duplom každú húžvami pribili;
a pltníci mladí hľadia so slzami,
ako rozpenený mece Váh plťami.

A s víchrom na koni pán jeden doletí,
tu i tu ho bleskov osvecuje žiara,
a vidiac sedmoro zpopod Tatier detí,
k nim sa prívetivým hlasom prihovára:
„Čože tu, pltníci, smútiaci stojíte,
a prečo sa ďalej nadol neplavíte?

Či snaď pred búrkou strach? Nebojte sa búrky!
Vo víchrici, blesku sa len dobre plaví,
keď svetom striasajú divých hromov durky,
vtedy duši smelej kynie palma slávy;
bo schytá bijúce do čela jej blesky
a uvije veniec slávy z nich nebeský!“

Oj, pane, mladí sme, búrky sa bojíme,
bo sme k durkom hromu ešte nezvyknutí,
po prvý raz nadol teraz sa plavíme,
akože sa pustiť na Váh penou zdutý?
A nás nestrašia tak ani vlny tieto,
ako to, že pri nás faktora už nieto.

„Faktora nemáte? No, nič sa nebojte,
ja vám budem teraz vo víchri faktorom,
iba pevne v búrkach pri vodcovi stojte
a sa sprobujeme nie s Váhom, lež s morom.
Nuže nech sa každý vesla svojho chytá,
hej, vás vysmejeme, Besná i Margita!“

A šuhajci bystro plte odviazali —
na prvej pochytí faktor nový veslo —
trebas víchre duly a hromy trieskaly,
spokojne sa nadol sedem pltí nieslo.
Na strednej zástava bystro nad vlnami
vo víchrici vlaje so Slávy farbami.

Plynú plte nadol, už ich Trenčín víta,
do víchru a hromov zavinul si slová —
Ej, už zastrája sa Besná i Margita,
že sedmoro pltí vo vlnách pochová.
Lež darmo sa ony na šuhajov stroja,
veď majú faktora, búrky sa neboja.

Za faktorom drahým pltníci veslujú,
s vôľou pevnou idú i pomedzi skaly;
trebas hromy bijú, trebas víchre dujú,
i zpopod Margity šťastne vyplávali.
Teraz nadol letia, jasno už na nebi —
a spevom si mládež faktora velebí.

Käruje sedmoro pltí do prístavu,
faktor, čo ich viedol, od nich sa odberá,
rozžialeným okom Slávy na zástavu,
na šuhajov mladých bolestne pozerá:
„S Bohom už, junáci, s Bohom sa tu majte,
na vodcu svojeho sa rozpomínajte!“

Ďalej vravieť srdca žiaľ mu nedovolí,
len bolestne stíska ruky mu podané,
a junáctvo slzí, bo lúčenie bolí,
keď priateľské trhá sväzky zastarané.
„Oj, ver nám, vodca náš, kým len žiť budeme,
faktora slávneho my nezabudneme.

On nás viedol verne cez búrky, víchrice,
bránil proti zlostiam padnutých anjelov;
do nás namerené hromov blýskavice
pochytal a nimi krotil nepriateľov.
Hej, kým státi bude Kriváň náš kráľovský,
po Tatrách znieť bude meno: Levartovský.“
Bitka pri Žiline

Stála bitka, stála, za Štefana kráľa,
stála pri Žiline, v slovenskej otčine.
Stála bitka, stála, za Štefana kráľa,
bili sa Slováci s pyšnými Poliaci.
A Štefan kráľ v predku vedie svoje čaty,
popri ňom zástava, na nej Ďuro svätý.
Bystrého má koňa a britkú šabličku,
Štefan ztratil šabľu, koník podkovičku.
„Neboj sa, Štefane“, Slováci volajú,
zastanú si kráľa, Poliakov rúbajú.
Červená krv tiekla do Váhu bystrého,
pri ňom ubil Slovák Poliaka pyšného.
Všetko sa raduje, všetko plesá, spieva,
uhorská zástava veselo povieva;
len Štefan kráľ smúti, že ztratil šabličku
a jeho koníček zlatú podkovičku.
Nesmúť, Štefan kráľu, príde raz taký čas,
že čo si utratil, to si uvidíš zas.
Bude taká vojna, oj, aká nebola,
zastanú si celé tri svety do poľa.
Ja vtedy tretí raz na tom svete budem,
s bieleho sa koňa na to dívať budem.
Červená krv zfarbí Váh i Dunaj Biely,
ako by ho listím ružovým zastreli.
Červená krv tiecti bude potokami,
milý, mocný Bože, smiluj sa nad nami.
Koho postrieľajú a koho zabijú,
kone podkovami ten tvoj meč vyryjú.
Vyryjú šabličku, zlatú podkovičku,
modli sa, Štefanko, za svoju dušičku.
Od východu prídu tri rytierske šíky,
čo budú mať v rukách herské korbáčiky.
A keď sa objavia, zacengá im zvonec,
a tej hroznej bitke razom bude konec.
Budeme mať pokoj aj milú svobodu
od Tatry ku Matre až po Bielu Vodu.
Kto tomu uverí, ten dobre pochodí,
čo by aj zahynul, on sa znovu zrodí;
a kto neuverí, príde v večný plameň,
pochválen Pán Kristus až na veky, ameň.
1850 — 1854
Zlatý prsteň

I.

„Hurá, do boja!
Berte pušky, berte kosy,
sedlajte vraných,
nech turecká krv porosí
lúky, pole, brázdy, role.
Poďmeže na nich, hurá, hurá,
hurá, do boja!
Neplač, milá, nenariekaj,
že šabličku mám,
ešte mi raz rúčku podaj,
o rok, týždeň zasa prídem,
zas ťa pobozkám, hurá, hurá,
hurá do boja!
Skokom napred, koník vraný,
trúby zneje hlas —
a diel durkot rozihraný
z bojo-trmy, čo k nám hrmí,
v bitku zovie nás, hurá, hurá!“

Tak bystrí na koňoch šuhajci spievajú.
Čo by nespievali? Veď do vojny tajdú,
svobodu a slávu mládenci hľadajú,
a v bitkách oboje — abo smrť si najdú.
A či smrť nie sláva, či smrť nie svoboda?
Sláve i svobode smrť obete dáva,
smrť slávna za voľnosť svätá je svoboda,
a smrť za svobodu večitá je sláva.
Lež mladí šuhajci na smrť nepomyslia.
A čo by mysleli? Kto vie, či aj príde,
ach, a jestli prísť má, ver’ nič nenamyslia,
komu je súdená, toho neobíde. —
Radšej si koníka bodnú ostrôžkami,
vranko sa pospína, skokom cvála, letí,
vranými si koník preberá nôžkami
a kúrňavy prachu necháva v zápätí.
Tak bežia dolinou dolu ku Dunaju,
bo tam zle gazduje Turek pánovitý;
sťa by dač tušily, konská zaberajú,
s večerom do Selnej musia doraziti.
A jak cvalom letia shora do doliny,
koníkom podkovy brinčia novokuté,
vpravo a naľavo miznú im dediny,
miznú sady, lúky, hrmia mosty duté.
Lež Janko divoký nehľadí na mosty,
mladoň zrovna letí cez jarky, priekopy.
„Nelietajže, Janík, veď si zlámeš kosti,
a vraný sa t’ v penách tátošík zatopí.“
Tak vodca Jankovi privoláva statný,
lež mladoň nečuje a len krížom lieta;
hja, kto ešte nezná chrám lásky posvätný,
úzka mu zem býva, letel by zo sveta!
Mladoň nezná lásky, oj, nie slasť ľúbosti,
nebies čo balzamom rany zemské kropí,
preto v búrke ňadier nehľadiac na mosty,
iba krížom cvála cez jarky, priekopy.
Biele hviždí pero nad strieškou klobúka,
Koníček sa pení sťa vlna v zátoní,
kabanka mu lieta, kam vietor zafúka,
ligotná pri boku šablička mu zvoní.
A zasa vraného bodne ostrôžkami,
vranko sa pospína, skokom cvála, letí,
bystrými si koník preberá nôžkami
a prachu kúrňavy necháva v zapätí.
Za ním cvalom letia chlapci cez doliny,
koníkom podkovy brinčia novokuté,
vpravo a naľavo miznú im dediny,
miznú sady, lúky, hrmia mosty duté.
S jarným keď večerom k Selnej dorazili,
zlatá sa na nebi zablysla zornička;
konská sa šuhajom v útoku spotily
a Jankovmu jedna chybí podkovička.
Na hornom konci tichej dediny
vyhňa stojí dymom začadená,
vo vyhni starej človek jediný,
človek to bez vlasti, rodu, mena.
Vo dne i v noci klepe a kuje
bez prestania kováč neshovorný,
zďaleka ľud vyhni vyhybuje,
cestou keď ide na koniec horný.

„Holá, hé, pán majster, chytajte kladivo,
vraný môj mi ztratil podkovicu novú;
len sa prináhlite, bo i mne náhlivo:
nerád bych zameškal večeru gazdovu.“
Tak Janko divoký pred vyhňou hurtuje
a so speneného sa sošinie koňa;
vyhasnuté majster uhlia rozdymuje,
nehrube si všímnuc švárneho mladoňa.
Šuhaj dnuká vstúpi, brinká ostrôžkami,
potichu si pieseň zanôti veselú,
tu i tu pokrieska bystrými nôžkami,
sťa tí verbuvanci na krčme v nedeľu.
A ako si nôti, šablička mu zvoní,
všetky žilky skáču, veselo ihrajú,
hneď hlavou pohodí, hneď ju nadol kloní,
sťa by iskry čítal, z ohňa čo lietajú.
Kováč starý klepe a búcha a kuje,
jak by roztrieskať mal tú svoju nákovu,
mechom polátaným uhlie si rozduje,
tuším zahlušiť chce pieseň šuhajovu.
A vpravo sa dvere potichu roztvoria,
krásna v nich dievčina primrazená stojí,
líčka haneblivé sťa tie iskry horia —
tuším sa šuhaja veselého bojí.
Veselého? Jajže, horká už veselosť,
zrazu zahynula, zrazu sa ztratila,
a s ňou stíchla pieseň a zmizla i smelosť —
divná choroba sa šuhaja zmocnila.
Omráčený stojí ticho s otrôžkami,
pieseň nenôtia si pery zbledlé razom,
pokročiť ku dverciam nevládze nôžkami,
sťa by pred svätej stál Márie obrazom.
A ako tak stojí, šabľa už nezvoní,
bystro neihrajú ani žilky jeho,
iba kaderavú k zemi hlávku skloní,
sťa kvet pred ľúčami slnka horúceho.
Zhlboka si vzdychne teraz šuhaj jarý,
z Janka divokého Janík je tichučký,
a keď z vyhne vyšiel otec Anky starý,
takto ku dievčine vraví poľahúčky:

„Oj, dovoľ mi, duša drahá,
krásy tvojej vzývať vnady,
tak ma čosi k tebe ťahá,
sám s sebou si neviem rady;
sťa vyschlá rieka života,
keď sa penou vlahy zvlní:
ňadier vzbúrených prázdnota
citom sa mi sladkým plní.“
A modré sklopila oči
mlčiac deva haneblivá;
šuhaj k dievčine prikročí
a ruka v ruke spočíva. —
Jak keď vetrík vlny dvoje
na Dunaji v jednu sleje
a jedným vánkom oboje
v more bezodné zaveje:
tak cit lásky dvoje duší
v jedinú sa sliati strojí,
medze zemské ľahko zruší
a dva city večne spojí.
I tu lásky iskra zlatá
dve duše včuľ zapálila,
v jednom ohni ľúbosť svätá
dvúch ňadier city spojila.
No, s Bohom, vy zemské kvety:
bohatstvo, rang, berly panské;
my vidíme nové svety,
nové slasti nebešťanské.

„Nože sa, pán vojak, kôň je podkovaný,
nová podkova sa blyští na kopyte,
hneď s ňou liep poletí koníček ten vraný,
a za to vám ručím, že ju neztratíte.“
Tak kováč šedivý okríka mladoňa
a mrzuto zhaslé uhlie si rozsvieti;
lež šuhaj pri milej zabudol na koňa
a prosiac otcovi starému odvetí:
„No, len no, pán majster, veď mi nie tak pilno,
i tamtie podkovy predné obozrite,
klince sa zodraly, to viem neomýľno,
nože ich, prosím vás, novými pribite.“

Otec ide, a jun mladý
svoju lásku šepce zticha,
slová lásky skutkom sladí,
slovom každým lásku dýcha.
A dievčina obraz biely
v ňadrách milenca ukryla,
aby očká nevidely,
jak sa k nemu pritúlila.

„Ale počuj, milá moja,
zajtra ďalej ísť musíme:
prv než odídem do boja,
či sa ešte uvidíme?
Noc je tichá, noc je jasná,
hviezdy milým svieťa rady,
oj, dovoľ mi, deva krásna
k tebe dojísť do záhrady.“

Deva mlčí a jun mladý
k sebe túli obraz biely;
deva zdvihla obraz bledý
a ústa k ústam primrely. —

„Nože sa, pán vojak! Kôň je podkovaný,
nová sa podkova blyští na kopyte,
hneď s ňou liep poletí koníček ten vraný,
a za to vám ručím, že ju neztratíte.“
Tichý večer je — kvetná prvieseň,
prvesnú dýcha vôňu kvet;
v borine šumí slávičia pieseň —
krásna noc jarná, krásny svet.
Cvendží hlas zvona, tichý tón
trasavo duní — v diaľke šumí,
mĺkne, zaduní a tíchne zas,
až posledný s vánkami skon
za šerých hôr zaletiac chlumy,
v diaľke svoj mrúci rozveje hlas.
A zlatej luny bledá tvár
láskou zardená k zemi sa kloní,
v rieke na vlastnú hľadí žiar
a žiaľné počúva rieky stony. —
Pri rieke vieska, tichá to ves,
domy nízunké, kostolík biely,
za humnom Selnej zelený les,
slávičie v lese piesne šumely.
A milá s milým čuje, načúva,
jak vetrík piesní šumy rozdúva. —
Krásna to noc, kvetná prvieseň,
dumne si hlestí Váhu ston,
a glgotavá jeho pieseň
sťa hrobných spevov vážny tón.
Hviezda sa čistí, padá a klesá,
dúhový letom tvoriac pás,
časom ožiari šeré nebesá,
hasne a vzniká a hasne zas;
a zlatej luny bledá tvár
milosťou zardená k zemi sa kloní,
na šťastný lásky blahej pár
zvedavo rudú oprela žiar,
zvedieť chce tuším, jak milujú oni.

„Milá moja, duša moja!
Svedkom mi Boh z neba:
slovom nedá sa vysloviť,
ako ľúbim teba.“
„Verím ti, verím, milý môj,
že ma verne ľúbiš,
ale načo v bitku ideš,
veď sa v nej zahubíš?“
„Odísť v bitku teraz musím,
nač mi údov sila?
A či bys’ ty neslávneho
mladoňa ľúbila?“
„Ľúbila ver’, preto radšej
s Bohom riekni boju:
veď vidíš, že teba ľúbim,
a nie slávu tvoju.“

Tak bledolíca deva vraví
a vrelšie sa k milému túli,
sťa by chcela, by túžby slávy
v slastiach lásky večne usnuly.
A šuhaj mlčiac na devu hľadí,
dva mu city v ňadrách vrelý;
deva zdvihne svoj obraz bledý
a k ústam ústa primrely. —
Zaspaly hory, zaspaly lesy,
usnula celá dedina tichá,
zatíchly vtáctva veselé plesy,
len vetrík veje, šumí a vzdychá;
šepty milosti berie na kriela
a v nebeské s nimi kraje letí,
tam sa na lásky zmeniac anjela,
z okamihov večné stvára svety.

Krásny večer je, krásna noc,
dumne si hlestí Váhu ston,
a žalmov jeho divná moc
sťa hrobných spevov vážny tón.
A milý s milou čuje, načúva,
jak v šumoch rieky vetrík podúva.

„Milá moja, duša moja!
Tento prsteň zlatý
pred rokom, keď umierala,
drahá moja mati
do ruky mi vtisla mojej
a slziac vravela,
od neverného že prsteň
dostala priateľa.
Prisahal síc’ veľa rázov,
verne že ju ľúbi,
a keď mojím stal sa otcom,
nezadržal sľuby.
On vraj išiel svetom šírym,
nevrátil sa viacej,
zabudol na hanbu milej,
matky to slziacej.
Ten, hľa, prsteň tebe dávam:
azda otca viny
tak umenším, vrátiac lásku
milej mi dievčiny.
Vezmi si ho, milá moja,
nos ho na pamiatku,
pozrúc naň, pomysli na mňa
i na mŕtvu matku.“ —

Mlčiac, krásna deva prsteň zlatý vzala,
na prsiach milého horko zaplakala.
Lesy a hory hlboko spaly,
vlny ich Váhu ukolísaly;
vlna im Váhu žalostne spieva,
stony jej smutné vetrík rozvieva.
Hviezda sa čistí, padá a klesá,
dúhový letom tvoriac pás,
časom ožiari šeré nebesá,
hasne a vzniká a hasne zas.
A zlatej luny rudá tvár
žiaľom zblednutá k zemi sa kloní,
v rieke na vlastnú hľadí žiar
a tiché počúva rieky stony.

K odchodu junáci znak dali zpolnoci,
Marinôčke sivé zaplakaly oči.
Neplač, moja milá, nesmúť, netrápže sa,
radšej k Pánu Bohu za mňa pomodli sa.
Keď ma budeš, milá, vyzerať pri lese:
vraný môj ma k tebe viacej nedonesie.
A keď budeš túžiť, vzdychať od žalosti:
víchor priveje ti mladé moje kosti.
Víchrov vyzpytuj sa, čo sa tam dol’ dialo,
čo sa s tvojím milým na vojničke stalo?
Víchor odpovie ti: Tam, kde Dunaj beží,
tam tvoj premilený v čiernej zemi leží.
Hory, hory, čierné hory,
však nad vami smutno stojí!
Mamička syna pohládza,
na vojnu ho vyprevádza.
Jednu ruku mu podáva
a druhou ho požehnáva:
Ach, synak môj premilený,
kedyže mi prídeš z vojny?
Mati moja premilená!
Nečakajte svojho syna;
koník sa mi potkol vraný —
tam ja budem pochovaný.
Ach, synak môj premilený,
len mi ešte prídi z vojny;
vranka ti sama prikryjem,
bielu ti hlávku umyjem.
Vraného mi noc prikryje,
hlavu moju dážď umyje,
tŕň ma učeše pichľavý
a víchor ma skučeraví.
Zavievaj, vetierku, po tej puste šírej,
azda mi priveješ túžby mojej milej;
a keď hor’ poletíš ta pod Javorinu:
pozdravže tam pod ňou drahú mi rodinu.
Vraný môj koníček bolestne si vzdychá,
už ťa viac nevidím, má dedinka tichá.
Ťažko šuhajovi umrieť pri rodine,
ale sto ráz ťažšie v ďalekej cudzine.
Neumriem na slame, lež umriem na koni,
keď s koňa poletím, šabľa mi zazvoní;
šabľa mi zazvoní, trúba zaspieva mi,
jamu mi vykopú Slováci šabľami.
Na hrobe mi tichom jahody rásť budú
a vtáci doletia a zobať ich budú;
a vtáci doletia z rodného mi kraju
a krásnu mi pieseň o ňom zaspievajú.
„Hurá do boja!
Skokom napred, koník vraný,
trúby zneje hlas,
a diel durkot rozihraný
z trmy-vrmy, čo k nám hrmí,
v bitku zovie nás,
hurá, hurá!“

Tak bystrí na koňoch šuhajci spievajú.
Čo by nespievali? Veď do vojny tajdú;
svobodu a slávu mládenci hľadajú
a v bitkách oboje, abo smrť si najdú.
Lež junáci mladí na smrť nepomyslia,
a čo by mysleli, kto vie, či aj príde?
Ach, a jestli prísť má, ver’ nič nenamyslia,
komu je súdená, toho neobíde.
Radšej si koníka bodnú ostrôžkami,
vranko sa pospína, skokom cvála, letí,
bystrými si koník preberá nôžkami
a prachu kúrňavy necháva v zápätí.
Lež Janík tichučký iba kráča zticha,
tu i tu pobehne sám koníček vraný —
ale keď začuje, že pán jeho vzdychá,
žiaľne sa utíši koník rozihraný.
„Čože ti je, Janík, žes’ tak zamyslený?
Tuším tú Morenu na cintorín vezieš?
Včeras ešte lietal sťa šarkan šialený,
a dnes už nevládzeš, teraz ledva lezieš!“
Tak vodca Jankovi privoláva statný,
lež mladoň nečuje, myseľ inde lieta;
veď už i on pozná lásky chrám posvätný,
i on cítil slasti nebeského sveta.
Cítil blaženosti nadzemskej ľúbosti,
nebies čo balzamom rany zemské kropí,
od nich odlúčený v ztajenej žalosti;
div, že sa mu mladé srdce nezatopí.
Časom sa premáha, bo sa bratov stydí,
že tak zrejmé žiale na tvári zavislý;
ale ledva zbadá, že ho nik nevidí,
zhlboka si vzdychne a zas sa zamyslí.
Pero smutne vlaje nad strieškou klobúka,
sťa by ľutovalo šuhaja na koni,
kabanka si letí, kam vietor zafúka,
a koník si vzdychá sťa vlna v zátoní.
Ostatní na koňoch šuhajci spievajú.
Čo by nespievali? Veď do vojny tajdú;
svobodu a slávu mládenci hľadajú,
a v bojoch oboje, abo smrť si najdú.
A spievajúc bežia dolu ku Dunaju,
bo tam zle gazduje Turek pánovitý;
sťa by dač tušily, konská zaberajú,
s večerom k táboru musia doraziti.
A jak cvalom letia shora do doliny,
koníkom podkovy brinčia novokuté,
vpravo a naľavo miznú im dediny,
miznú sady, lúky, hrmia mosty duté.
S jarným keď večerom ta doľ dorazili,
zlatá sa na nebi zablysla zornička —
konská sa šuhajom v útoku spotily,
len Janko suchého dodal si koníčka.
Na hornom konci Selnej dediny
vyhňa stojí dymom začadená,
vo vyhni starej človek jediný,
človek bez vlasti, rodu i mena.

Vo dne i v noci klepe a kuje
bez prestania kováč neshovorný,
zďaleka ľud vyhni vyhybuje,
cestou keď ide na koniec horný.
Zriedka si starec vraj odpočinie,
zriedka kladivo kladie na stranu;
iba k prsiam keď svojim privinie
dieťa svoje — dcéru milovanú.

„Poďže ku mne, dcéra drahá,
ty môj pyštek zlatý!
Čože si mi taká bledá?
Zles’ musela spati;
či ťa azda hlávka bolí,
či ťa zima drobí?
Dajže pozor, bys’ nepadla
dákej do choroby.“

Tak otec starý k dievčine vraví,
ľúbajúc líčko Aničky bľadej…
Zrazu užaslé oko zastaví
belučkých na prstoch devy mladej.

„Ha, čo vidím? Prsteň zlatý!
Vrav, kde si ho vzala?
Či sám čert, či jeho mati
darom ti ho dala?“

„Oh, nie čert, ni jeho mati
mne ho darovali,
lež mladý šuhaj, čo ste mu
koňa podkovali.
Ten mi ho dal, vraviac ko mne,
že ten prsteň zlatý
pred rokom, keď umierala
drahá jeho mati,
do ruky mu vraj ho vtisla
a slziac vravela,
že prsteň od neverného
dostala priateľa.
Prisahal vraj veľa razov,
verne že ju ľúbi,
a keď jeho stal sa otcom,
nezadržal sľuby.
On vraj išiel svetom šírym,
nevrátil sa viacej —
zapomnel na hanbu milej,
matky to slziacej.
Ten, hľa, prsteň syn jej dal mi,
že vraj otca viny
snáď umenší, vrátiac lásku
milej mu dievčiny.
Aby som ho vraj nosila
ako na pamiatku,
pozrúc naň, spomnela naňho
i na mŕtvu matku.“ — —

— Kováč zblednutý divo pozerá,
po líci bledom slza mu tečie —
milostná k nemu vinie sa dcéra,
a k deve otec smutný prerečie:

„Počuj, drahá dcéra moja —
radosť žitia môjho:
šuhaj, čo dal zlatý prsteň,
je syn — otca tvojho.“
Minulo leto, minul rok celý —
mutnom pri Dunaji kruté boje stály,
pušky rachotily a delá hrmely,
sťa by bralá Tatier rozdrobiti maly.
A krv mladá tiekla, farbiac údoliny,
Turek za svevoľu mesiaca bojuje,
Uhor za svobodu drahej mu otčiny
vďačne krv vylieva i žitie venuje.
Tí, čo sboriť chceli kresťanské nám trúny,
pod mečom udatných Slovanov klesajú;
a svet sa pokorí pred slávou koruny
krvou posvätenej mutnom na Dunaji.
Padol Turek pyšný, spojenou ho silou
zničila zbraň slávska svetských velikánov;
Slovan tu bojoval s vôľou ušľachtilou,
či čaká deň blahý rakúskych Slovanov.
Poďte domov, bratia, složte zbraň víťaznú,
k strapatým sa vráťte chatrčiam domova
a v Tatrách budúcnosť uvítajte krásnu,
ktorú vám sľubuje milosť cisárova!
A šuhajci idú rodného do kraju,
vraných na koníkoch sťa šarkani letia,
pieseň veselú si o vojne spievajú,
pamiatku svých bojov piesňami zasvätia.
Iba Janík mlčí so svojmi túžbami,
vraného pošibnúc skokom cvála, letí;
vranými si koník preberá nôžkami
a prachu kúrňavy necháva v zápätí.
Biele hviždí pero nad strieškou klobúka,
koníček sa pení sťa vlna v zátoní —
kabanka si lieta, kam vetrík zafúka,
ligotná pri boku šablička mu zvoní.
Ostatní na koňoch šuhajci spievajú.
Čo by nespievali? Veď už domov tajdú;
po boji pokoja mládenci hľadajú
a v Tatrách slovenských blahý pokoj najdú.
A jak cvalom letia zdola do otčiny,
koníkom podkovy brinčia novokuté;
vpravo a naľavo miznú im dediny,
miznú sady, lúky, hrmia mosty duté.
A keď už na krížné doleteli cesty —
Janík sa odrazil od nich na bok pravý,
k domovu sa nesie vernej mu nevesty,
s láskou jej blažiacou myseľ sa mu baví.
Na ďaleké hory s radosťou pozerá,
za nimiž jediný poklad jeho skrytý:
sťa by tušil niečo, koníček zaberá,
s večerom do Selnej musí doraziti.
Dumne cvendžia Selnej zvony,
žalostný je jejich hlas;
čo tak smutne znejú ony?
Či k pohrebu zvonia zas?
Na cintori fakle horia,
bledý šibe z nich plameň,
a tvár starca osvecujú,
opretého na kameň.
Pred ním čierna truhla leží,
na truhle ruža biela,
sťa tá ruža — v truhle leží
nádej otcova celá.
Kňaz sa modlí za dušičku,
spevci žalmy spievajú,
otec dcéru oplakáva
a ľudia si vzdychajú. —
A vždy cvendžia dumné zvony,
žalostný je jejich hlas.
Oj, a divne znejú ony,
bo k pohrebu zvonia zas.
A fakle už dohorely,
vyhasol bledý plameň —
pochválen buď Ježiš Kristus
na veky vekov. Ameň.
Na hornom konci tichej dediny
vyhňa stojí dymom začadená,
vo vyhni starej človek jediný,
človek to bez vlasti, rodu, mena.
Vo dne i v noci klepe a kuje
bez prestania kováč neshovorný,
zďaleka ľud vyhni vyhybuje,
cestou keď ide na koniec horný.
Zriedka si starec vraj odpočinie,
kladivo zriedka kladie na stranu,
iba keď k prsiam svojim privinie
dieťa svoje, dcéru milovanú.
Lež teraz nečuť buchu kladiva,
ani vyhňa roztvorená neni;
pri lampe v chyži smutne zabýva
už na vyhňu kováč zamyslený.

„Syn môj, syn môj! Oh, strašné osudy!
Či snáď len snívam? Oj, dcéra drahá!
Hlas ma tvoj z týchto snov nezobudí,
a obraz tvoj ma predsa nenahá.
Ja tebe i jemu žitie som dal —
rozdvojených láska vás spojila,
pre mňa do bojov ľútych sa hnal,
pre mňa dcéru láska usmr-ti-la —“
Umĺkne. — — A čuj: vonku hop a hop,
rýchly sa konský dupot ozýva;
zrazu na nízkom okne klep a klop,
a mladý sa šuhaj v chyžku díva. —
„Otvorte, pán majster, z vojny idem.
Holá! Anička, či spíš, či čuješ —
netušilas’ však ver’, dnes že prídem?
Či ešte Janka verne miluješ?“
A tak vraviac, lepšie sa rozhľadí,
nevidí milej — očiam neverí!
„Starče! či vyšla snáď do záhrady?
Vrav! kde Anička moja?“ — — — —
— — — — — — — — — „„Na cinteri.““
Večer je zasa, smutná to jeseň,
jesenných šumí vetrov let,
v hájoch zatíchla slávičia pieseň,
smutná noc pozdná, smutný svet.
Cvendží hlas zvona; tichý tón
trasavo duní, v diaľke šumí,
mĺkne, zaduní a stíchne zas —
až posledný s vetrami ston
za snežných hôr zaletiac chlumy,
v diaľke svoj mrúci rozveje hlas.
A zlatej luny bledá tvár
láskou zardená k zemi sa kloní,
v rieke na vlastnú hľadí žiar
a žiaľné počúva rieky stony.
Pri rieke vieska, tichá to ves;
domy nízunké, kostolík biely,
za humnom Selnej zažlklý les —
jesenné vetry v lese šumely,
pri háji cintor, v ňom kopcov veľa.
A pri jednom Janík stojí bledý;
či otca, mater a či priateľa
oplakáva šuhajík ten mladý?
Oj, neplače nad hrobom materi,
nie nad otcovým tak syn jediný —
ako Janík, čo neznal nevery:
nad hrobom plače milej mu dievčiny.
A kto rád počuješ vetrov vzdychy,
abo stony Váhu speneného,
lesného potoka glgot tichý —
choď a počuj tie náreky jeho.

Zaspaly hory, zaspaly lesy,
usnula celá dolina tichá,
zatíchly vtáctva veselé plesy,
len vietor veje, šumí a vzdychá.
Žiale milosti berie na kriela
a v nebeské s nimi kraje letí,
tam na lásky sa zmeniac anjela,
z okamihov večné stvára svety.

Smutný večer je, smutná noc;
dumne si hlestí Váhu ston —
a žalmov jeho divná moc
sťa hrobných spevov vážny tón.
Minula zima, zkvitla prvieseň,
prvesná dýcha vôňu kvet,
v borine šumí slávika pieseň;
krásna noc jarná, krásny svet.

Pod horou cmiter, v ňom kopcov veľa,
pod jedným leží milostná deva;
ruže naň sadí ruka priateľa,
tichý čo na hrob v noci blúdeva.
A ruže kvitnú v krásy mladostiach;
jak by nekvitly mladých na kostiach,
keď ich slza mladoňa polieva.

Lesy a hory hlboko spaly —
vlny ich Váhu ukolísaly,
vlna im Váhu žalostne spieva,
víchor jej smutné stony rozvieva —
hviezda sa čistí, padá a klesá,
dúhový letom tvoriac pás —
časom ožiari šeré nebesá,
hasne a vzniká, a hasne zas.
A zlatej luny rudá tvár
žiaľom zblednutá k zemi sa kloní,
v rieke na vlastnú hľadí žiar
a smutné počúva rieky stony.
Na hornom konci tichej dediny
vyhňa stojí dymom začadená,
vo vyhni starej človek jediný,
človek to bez umu, rodu, mena.
Vo dne sa túla a v noci kuje
bez prestania kováč neshovorný;
zďaleka ľud vyhni vyhybuje,
cestou keď ide na koniec horný.
Móda

Videla som ja šuhaja, ako makovička,
mördery a skielko v oku, biela rukavička;
v pravej ruke gutaperku, v ľavej ríf hodbávu,
doma jedol krumple v šupách, a v kaviarni kávu.
A tak si vám zuby šparchal, sťa dáky vojvoda.
Zaslepil on oči bláznom; inu, tá je móda.

Večer išiel na soaré k dákej pani tetke,
jeden cvíbak, dve piškóty, to sú jedlá všetke;
ale tea nesmie chybieť tri razy varená,
miesto rumu slivovica od Žida sverená;
lež z tej tey ocukrenej vždy razí len voda,
ale ňou si hlad zalievať, tá je teraz móda.

Kišasoniek a frajličiek máš už celé sklady,
žiadnej nesmie mošus chybieť a polfunt pomády.
Odkolon a Rosenvasser, krinolína, štajfrok
a štyri funty fišpánu vlepí na každý bok.
Naposledy ešte šminkou lícam farby dodá,
o pár rokov nemá zubov, inu, tá je móda.

Tak ide na unterhaltung ako v preši dákom,
a tu sa ti o ten svet už neprizná k Slovákom;
„Édes mamám!“ to je bonton, to je reč noblesy,
neparlírujže šlovakiš, lebo nos ovesí.
Len „szép nagysám“ keď očuje, k tancu rúčku podá,
na šťastie viac nerozumie — inu, tá je móda!
Dvoch bratov mohyla

Čo to za kopec, nízky, guľatý,
a čo to pri ňom modrá za žiara?
Na jej vatre kríž Pána rozťatý
práve v polnoc, vraj, horí — dohára.
A mesiačik svieti a načúva zticha,
jak vo vlnách Váhu nočný vetrík vzdychá.
Zasadli páni k náhlemu súdu,
do Nitry bežia ako na hody,
dnes, vraj, dvoch bratov súditi budú,
zradcov krajiny, kráľa, svobody,
a bratia v reťaziach pred panstvom v dvorane
mlčiac počúvajú viny im čítané.

„Vy ste zákony rušili sväté,
bo krajinskú ste opovrhli reč,
práva svobody šliapali zlaté,
proti nej pozdvihli záhubný meč.
A teraz pred súdom osvedčiť sa máte:
či spáchané svoje viny uznávate.“

„„Uznávame, jestli je to vina
vlastnej reči milovati zvuky,
a jestli voľná má byť krajina,
či Slovák v putách má nosiť ruky?
No vaša svoboda, to voľnosť len taká,
čo jarmo vrhnúť chce na šiju Slováka.““

„Daromné reči! Zákon je svätý,
vy ste proti nemu previnili;
nič výmluva žiadna neplatí,
pokoj ste krajny zlostne rušili.
A teraz pred súdom osvedčiť sa máte,
či sa nabudúce toho odriekate.“

„„Neodriekame, bo dobre vieme,
že i Slovák má právo života,
a my ho brániť všemožne chceme,
v jasnom kým blesku sa nezligotá.
My s veselou i smrť pozdravíme tvárou,
ktorú nám sľubuje sberba komisárov.““

Tak bratia vraveli. A sudcovia
myslia, radia, hovoria a píšu.
Napokon dvaja čosi vyslovia,
ostatní hlavou prisvedčiac kníšu:
a o chvíľu výrok stojí v zápisnici,
čo bratom prisúdil smrť na šibenici.

Tam nad Váhom biely dom, v dome mlynár mladý,
na svojich on holubov s potešením hľadí.
Prileteli havrani, k holubom sa mali,
holubi a havrani tak sa shovárali:
— Oj, vy sprostí holubi, prečo tu sedíte?
Prečo radšej v krajinu šíru neletíte?

— Čujte, múdri havrani, preto nelietame,
bo tu žitka, vody dosť, ba i hniezda máme.
—Ach, sprostí to holubi, ani to nevedia,
že ich páni vykŕmia a napokon zjedia.
— Oj, vy múdri havrani, a či vy to viete?
Jak sa sami kŕmite, tak sa sami zjete.

— Počujteže, holubi, vy musíte s nami,
ešte by z vás mohli byť tiež hodní havrani.
— Ej, vy, páni havrani, s vami nepôjdeme,
bo že sme nie jednakí, to my dobre vieme.
— Čujte, sprostí holubi, rozdiel ten sa ztratí,
keď počnete, ako my, krkati, kvákati.

A hneď kŕdeľ havranov začne tamtých učiť,
krkaním a kvákaním všelijako mučiť.
A ktorý holub nechcel kvákať z celej sily,
toho zaraz havrani na strom obesili.
Mlynár vidí holubov, visiacich na strome,
vidí, ako havrani gazdujú mu v dome.

Schytí pušku a strieľa na tých ukrutníkov,
až ich predsa odohnal s biedou prevelikou.
Čo sa stalo, staté je, viac sa neodstane,
holubov nezobudia mŕtvoly havranné.
Čo sa stalo, staté je, darmo škrípu zuby,
nad Váhom dvaja visia: včuleky holubi.
Čo to za kopec nízky, guľatý?
A čo to pri ňom modrá za žiara?
Na jej vatre kríž Pána rozťatý
práve v polnoc, vraj, horí — dohára.
A mesiačik svieti a načúva zticha,
jak vo vlnách Váhu nočný vetrík vzdychá.

Hej, nie to kopec, sťa kopec iný,
so strachom ľud sa v tú stranu díva,
bo šibencov, pre zradu krajiny
potrestaných, on kosti prikrýva.
A na ohni v noci, vraj, kríž Pána horí,
oj, divné o kopci ľud reči hovorí.
Minula zima, jaro sa blíži,
pod Hlohovcom vyhrmely delá,
hun-skytská sa viac vždy sláva níži,
orol už zasa rozvíňa kriela.
A podmaneného hradu pod múrami
stojí broj slovenský s tisíci puškami.

Mutnom pri Váhu kopec okrúhly,
pri ňom šibenica ešte stojí;
a pod kopcom bez kríža, bez truhly,
vo večnom bratia ležia pokoji.
A broj slovenský šibenicu stína,
so slzami v očiach minulosť spomína.

Zdrnelé kosti verných dvoch bratov
šabľami kope z jamy hanoby,
pri tichej piesni, s modlitbou svätou,
nové pripráva im slávy hroby.
Zoťatá nad jamou šibenica horí,
a kňaz s nadšenosťou o mŕtvych hovorí.

Zatíchly zvony, žalmy odznely,
len vlny Váhu šumia, vzdychajú,
slnce zapadlo, fakle zhorely,
zem na hrob nový bratia snášajú.
Slávy hrob slovenská tu ruka zrobila,
miesto kopca stojí: „Dvoch bratov mohyla.“

Pod ňou obete Tatier voľnosti,
obete prvé, ležia ukryté,
a trebas zhnijú mladé ich kosti:
mená ich v knihe slávy sú vryté.
Menami sa jejich rod slovenský chlúbi,
bo za národ umrel Šulek i Holuby.
Čo to za kopec nízky, guľatý,
a čo to pri ňom modrá za žiara?
Na jej vatre kríž Pána rozťatý,
práve v polnoc, vraj, horí — dohára.
A mesiačik svieti a načúva zticha,
jak vo vlnách Váhu nočný vetrík vzdychá.

Oj, nie to kopec, sťa kopec iný,
lásky ho bratskej ruka zrobila;
hrob je to tichý slávy, nie viny,
dvoch bratov je to tichá mohyla.
A pri nej na ohni, ako ľud hovorí,
ročite z polnoci šibenica horí.
Pri pohároch

Nalej nám, dušička, sivá holubička,
nalej do pohárov bieleho vínečka.
Keď ty ho naleješ, lepšie ono chutí,
srdiečko zohreje, myseľ nepomúti.
Tento bratský pohár na zdravie ladonkám,
našim milým sestrám, pravým to Slovenkám!
Tento bratský pohár verný Slovák pije,
každá verná dcéra národu nech žije!

Nalej nám, dušička, sivá holubička,
nalej do pohárov bieleho vínečka.
Keď bôľ porozrýva srdce roduverné,
vínečko zapudí preč myšlienky čierne.
Tento plný pohár na zdravie národa,
by ho nekvárila otroctva nehoda.
Tento plný pohár verný Slovák pije:
Hurá, hor’ sa, bratia! Slovensko nech žije!
Hurá-ha! štrng, brng, hurá-ha! štrng, brnk!
Slovensko nech žije, nech nám dlho žije!
Hurbanovi

Sviatočným, Horo Biela, oblekom
prikry zažlklé mohýl svojich hlavy!
Svitá ti jaro, budúcim vekom
večný čo slávy kveten ti pripraví
a Tatry oslávi.

Radostným zašum, vetierku, hlasom,
nestonaj v škárach hradov osamelých,
v ústrety vyleť budúcim časom,
veselo šumiac z rumov spráchnivelých:
„Sláva mužom našim!“

Bystrým zahlesti, Moravo, tónom,
mrazivé ľadov rozlom si okovy,
a velebným vĺn svojich barytonom
pieseň o vlastnom zaspievaj synovi:
„Sláva Hurbanovi!“
Nádeje rozorvanca

Zamrzlej vlny šum —
sborenej lipy zkvit —
strhanej struny tón —
zhaslého blesku svit —
opadlej ruže kvet —
padlého orla let —
to nádej moja je:
to môj svet!
Šidlinčan

Rád bych vedzel, prečo je to, a čo ľudzia scejú:
hodný som ja, vraj, Šidlinčan, a pritom sa smejú;
šak som sa tam nenarodzil, lež hen ve Varíne,
a ešče som odjakživa nebol v tej Šidline.

Kedz som prišiel do Trenčína, k milej som si zašiel;
pokerúc som ho naščívil, drába som tam našiel,
Lizika mi vravela, že to jej švagor Klinčan,
Kedz odchádzal, smial sa, vraviac: S Bohom, pán Šidlinčan.

Kedz idzeme na prechádzku, Klinčan idze s nami,
nepuscí hu nikdy s očú, hladká ju rukami;
vo volksgartni bešteluje tri porcie kávy,
a kedz kelner konto nese: „Plač, Šidlinčan!“ vraví.

Kedz sme raz boli v Záblací, prišla búrka na nás,
ja som behal vozík hľadac, a tí — zmizli naraz.
Žaloval som sa majstrovi, že to špás nekľudný,
ten so smiechom odpovie, že Šidlinčan som čudný.

Raz sa jedna krásna pani do mňa zaľúbila
a v najbližšiu mi nedeľu olovrant sľúbila;
lež zamknuté dvere najdzem, kedz ku bráne prijdzem,
a tá s smiechom volá z okna: Šidlinčan, dobrý dzen!

Už toto som nezaslúžil, šak som meské dzieca,
nie také, čo dymom smrdzí, z valov nosí vrecia.
No rád by som už len vedzel, čo tí ľudzia scejú,
„hodný som ja, vraj, Šidlinčan“, a pri tom sa smejú?
Pomätenec
1

Tma. Zima. Život bez života. Hu!
Eh, preč myšlienka trápna!
Nemuč dušu moju žiaľom umorenú,
netráp ducha môjho v bôľoch tonúceho.
Poď, duša moja!… Hor’ sa na kriela,
hor’ sa za mnou, hor’, do kraja rodného!
„Do rodného kraja? do kraja svobody?“
Do vlasti bôľov, trýzne a nehody,
do ligotnej vlasti — umučenia.
Považie, ty rajská záhrada Slovenska,
ty rodisko moje milé, drahé!
Ľúbim ťa, ľúbim, ty hruda posvätná,
ľúbim sťa nemluvniatko rodičku milostnú!
A hľa, ty driemeš, spíš. — Odrodilec podlý
ti muchy oháňa, aby nebúrily
ony smrtiaci sen tvoj. Hahaha!
Spi, driemaj. No keď trúba archanjela
zavznie a odkľaje
z poroby dlhej Slovenska nivy:
prídem a zobudím Ťa k večnému životu,
a vtlačím ti v čelo tŕňo-veniec slávy,
rozmarínom nádej’ mojich husto prepletaný.
Rozmarín môj, kto ťa sadil?
Kto ť’ vlial život do paruti schnúcej,
odtrhnutej so stromu života?…
Láska ťa sadila, slzy polievaly. Hahaha!
Niet lepšieho záhradníka
nežli duša v žiali… Oh, ako to bolí,
ako to páli, sťa by mi v duši
slnká kolotaly! — Len vonku tma,
vonku zima, život bez života…
Hah, napravte ma do koľaje žitia,
z nejž ma bôle vyrazily ťažké!
Lež čo tá podo mnou hruda?
Po tej ja mám chodiť? — —
Aj mne snívalo sa, dlho, dlho;
ach, hrozné a bôlné sny!
Či v tejto podobe tela mám
s harmoniou v duši mladistvej
po hrude tej putovať?
Mám v tele tomto uväznený
blúdiť len a blúdiť?… Nie!
Otrasiem prach zeme s duše svojej,
s duše žiaľom umorenej,
svrhnem hrudu, putnajúcu
ducha môjho k biedam zeme nízkej,
a na krielach slávy vyšinúc sa
ta do stánov Pána svätých —:
Ha! napravte ma do koľaje žitia,
z nejž ma bôle vyrazily ťažké!…
Ticho… duch môj vidí —:
Anjel krásy a dobroty vznáša sa nado mnou,
v rukách nesúc paruť rozmarína.
Želmíra, poď drahá, pritúľ ma k sebe,
poď, milá, vtlač do bielej dlane
horiace slychy moje! Ty ich ochladíš
a sprostíš ma bôľov duše trápnych —
Že neprídeš?… Želmíra!… pozri…
Rozmarín tvoj práhne za vlahou rosy:
Poď, polej ho, duša drahá!
Ja polieval ho slzami svojimi,
lež slza žiaľu spálila mu listie,
otrovila mu život jedom porušenia.
Pozri, Želmíra, ako žlkne, hynie,
usychá vonná paruť rozmarína:
Obraz to verný srdca mojeho,
mojej mladosti túžbou zmorenej.
Poď, drahá, poď, zvlaž ho perlou rosy,
čo svieti mi z modrín tvojich očú,
ošum ho balzamom dychu láskavého,
ukoj, drahá, ukoj bôle srdca môjho! —
A ty nejdeš. Či to skutočnosť?
Či opäť driemem? či zasa snívam?
Ha! čierné mátohy šmatlú sa kolo mňa
a škľabia, ceriac zuby zjedovatené
slinou škodoradosti podlej. — Preč odo mňa!
Ja pokoj mám s vami, vy maškary biedné!
Vy hmyz ošklivý, hlodajúci mozole národov,
vy svobody Kykymora! —
Že nepôjdete? Hahaha! —
Rozpnem krielá nezlomnej viery
a vyletiac na nich ta, do výšin hviezdnych,
zatrasiem svet celý ramenom titanským,
že zrútia sa na vás iskry hviezd nebeských,
spália duše vaše, a ťarcha ich zhŕkne
vám na hlavy biedné: a povolaný
zaujme miesto suďbou mu určené.
Ustúpi sa mu Želmíra, Rozmarín,
ustúpia sa mu plamene nebeské,
a v sláve večnej —: Ha, bolesť táto,
oj, hrozná bolesť mučí dušu moju.
Ach, napravte ma do koľaje žitia,
z nejž ma bôle vyrazily ťažké. —
Že nemôžte?… Viem, viem. Žiaľom a bolestiam
niet ešte konca pod Tatrami,
slzám, nerestiam, ani utrpeniam.
Bože, láska večná, smiluj sa,
smiluj nad Tatrami!
Černoboh tam ešte trápi duše dobré
a blesky svetla Tvojho
širokým plášťom noci prikrýva.
Ja videl plášť ten:
veľký sťa chmára v mrákave západu,
a čierny ako havran na šibeni.
Ja prikradol sa k Černobohovi,
tíško kráčajúc na prstoch ľahkých,
odhalil som konček plášťa osudného:
demonská žiara oslonila mi dušu,
jasavý blesk horkou slzou zalial
oči verných sluhov Černoboha —
A on? Po ruke ma fľasnul. Hahaha. —
Pst! ticho… nebúrte spiacich…
Kto spí? nemluvniatko na prsiach rodičky?
Či kmeť striebrovlasý spí sen svoj pokonný?
Kto spí? či muž za rod padlý v zápase so smrťou?
Či kňaz? či kráľ? či veliteľ polsveta?
Kto spí?…… Národ. Hu!
No, lomcuj, búr a romoň, chasa najatá!
Bi, križuj a mor, Slovač opustenú!
Chechci sa z viery, rúcaj chrámy sväté,
vysmej Krista a zlám i trón boží,
rob krik, buchot a hurt, luza vládobažná:
zobudíš azda spiaci národ môj,
lomozom pekelným k životu ho zbudiac,
prstokazom mu budeš najistejším
k poznaniu teba: sberba odrodilá!
No potom, keď teba raz pozná,
Potom, no, potom… Hahahaha! 
1855 — 1859
Severný vietor

Od severa vietor duje, svet si naň sťažuje,
iba moje opustené srdce sa raduje.
Oj, mne je to vetrík milý, bár iným sychravý,
mne z rodného kraja nesie horúce pozdravy.
Fúkaj len a fúkaj stále, vetierku môj tichý,
ovievaj zemkovi svojmu jeho vrelé slychy.

Od severa vietor duje, nesie mi novinu,
k životu že kriesi Pánboh slovenskú rodinu.
Oj, mne je to vetrík milý, bár iným sychravý,
tisíc bludných liet nás bilo, raz sa to napraví.
Fúkaj len a romoň stále, vetierku môj milý,
azda konečne sa vzchopí ľud ten zotročilý!
1860 — 1864
Prosba

Bože, svetov stvoriteli! Tebe sa kloníme,
za náš národ ubiedený o milosť prosíme.
Svet ten šliape, čo tu dáva Tvoja nám štedrota,
ľudské zapiera nám práva, aj právo života.

Bože veľký, trojjediný! Čuj tisíce ľudu,
milosť prosiť odnímanú zlosynami bludu;
nádej naša, naša viera — Tvoja len dobrota:
Bože dobrý, Bože večný, popraj nám života!
Svoboda

Vitaj nám, svoboda, ale nie každému;
a najmenej môjmu rodu slovenskému.

Svoboda, svoboda, kde si sa tu vzala,
aká ťa to mati takto odchovala?

Jednému sa líškaš, druhého ubíjaš
a na rovné právo sťa na smrť zabývaš.

Svoboda, svoboda, pekne maľovaná.
Šnorovaný kožuch, sukňa zašubraná.

V parte pekné kvety, a tvár len tá stará;
nie je to svoboda, lež iba maškara!
Želanie

Oj, nehľaď tak žiaľne na mňa; clivo duši mojej,
keď utkvejú chmáry bôľov v milej tvári tvojej.
Ani nevieš, jak mi trudno vidieť slzy tvoje,
čo mi dušu potápäjú v nové citov boje.

Oj, nevzdychaj stonným šumom; žiaľno mi, keď tichý
vetrík nočný priveje mi temné tvoje vzdychy.
Ani nevieš, jak mi desno vidieť smutnú teba,
sťa by sa mi zahalila hviezda môjho neba.

Oj, nespievaj tak trúchlivo; viem, žiaľ srdcu tvojmu,
ale sto ráz žalostnejšie precítiť to môjmu.
Ani nevieš, jak mi ťažko, jak mi bôľno duchu,
keď tie spevy víchor stonný priveje mi k uchu.
Žije Slovák

Slovenská už zástava v Svät-Martine vlaje,
budí matka Sláva už aj slovenské kraje.
Junákom sa nelení sedlať kone vrané,
a ľudu sa zelení božské požehnanie.
Slovák žije, vrahov bije, odpadlých od rodu,
Slovák žije, aj sa bije za svoju svobodu;
hurá, hor’ sa, chlapci, hor’, junáci, do kola,
hurá, sem do kola, národ volá do boja!

Ukázal nám Martin náš, kde je slávy cesta,
Hybbe, Turá, Mikuláš, to sú naše mestá.
Vy, slovenské dediny, za nimi sa majte,
podtatranské rodiny, za nimi stúpajte!
Slovák žije, atď.

Dal nám Pán Boh Mojžiša, oj, dal i prorokov,
slávu Slávy a kríža čo veštia od rokov.
Pohan kvári svet kríža a Sláv trpí veľa,
no keď dal Boh Mojžiša, dá i spasiteľa!
Slovák žije, atď.
Otče náš

Po dlhej noci zasa ráno svitá
a tmavé sa tratia už mrákavy,
dennica jasná v červánky zavitá
nový zvestuje deň blaha a slávy.
Pane, my vieme, že to dielo Tvoje,
trpelivosť dals’ Ty rabstvu v železách,
pravdy víťazstvom venčils’ ľudu boje,
drahý Otče náš, jenž si na nebesách!

Vitaj, svoboda, vitaj, nebies dcéra!
Objími ľudstvo blažiacim ramenom,
by nevládala viac biedna nevera
a ducha rabstvo ľudským tu plemenom.
Oj, svoboda, ty anjel strážca boží,
daj verným svojim víťazné zas boje,
voľnosti panstvo nech sa v svete množí,
sväté sa všade posväť meno Tvoje!

Nerob rozdielu medzi národami,
veď všetci Boha dietky sme jedného,
bárs tisíci ho vzývame rečami,
nech slová znejú len k oslave Jeho;
nech naše skutky božiu lásku nosia,
a nie nenávisť bližných, nie rozbroje,
nech ústa naše jednostajne prosia:
rovnoprávnosť, príď k nám kráľovstvo tvoje!

Hospodine, jenž svetom velieš celým,
Ty určuješ žitie národov sveta,
Ty dvíhaš ľud svoj k letom ducha smelým,
v Tvej ruke leží voľnosť i osveta.
Čo žiadať, nevieme: či slasť pokoja,
a či bojov slávy vavrín zelený.
Preto, Pane náš, staň sa vôľa Tvoja
ako na nebi, tak i tu na zemi!

Pane, Pane, ľud Tvoj hladom umiera,
keď odvraciaš sa s nebies požehnaním,
len jeho v Tebe složená tu viera
svätým posilňuje ho vytrvaním.
Pane náš, daj pokrm duši, telu,
lásku k osvete v Svojom ľudu kries,
zdržuj chrámy, školy, i cirkev celú,
ty, Pane, chlieb náš vozdňajší daj nám dnes!

Často, oj, často sme sa previnili
proti Tvej dobrote, Otče náš drahý,
a duch náš, smyselnosťou zotročilý,
najsvätejšie tu hatil ľudstva snahy.
Pane náš, prísne nesúď hriešné činy,
životom napraviť chceme ich ďalším,
odpusť, Pane, odpusť nám naše viny,
jak my vinníkom odpúšťame našim!

Otče, svet tento tisíc rúk podáva
človeku na klzkej ceste života;
komu brink zlata, komu svetská sláva,
komu krása, rang, rozumu holota,
komu dar a komu vladárske hrozby
zahlušia sväté v ňadrách presvedčenie;
preto vyslyš Ty vrúcné naše prosby,
Pane náš, neuvoď nás v pokušenie!

Národ náš dosť už hlivel v nečinnosti,
a hlivejúc trpel nátisk cudziny,
ktorá mu pyšne, bez ľudskej ľútosti,
rodné trýznila života svätiny.
Neopusť, Pane, ľud Svoj v dobách strasti,
z krajiny nepriateľa vypuď škodného,
znič každý hmyz, čo kvári pokoj vlasti,
Pane, prosíme, zbav nás odo zlého!

Hospodine náš, svetov stvoriteli,
jenž si vymeral cesty hviezdam jasným,
ty naplň láskou k vlasti rod môj celý,
urob ho, Pane, spokojným a šťastným!
Však Tvoja ruka požehnanie dáva,
ona blažiaci riadi slnca plameň,
Tvoje je kráľovstvo, a moc, i sláva,
odsaváď až na veky vekov. Ameň.
Umrel Palóczy

— — Umrel Palóczy! —
Žiaľnu zalkaj pieseň, Dunaju mutný,
boľne zašumte z Karpatov vetierky,
krajinou nech celou letí ohlas smutný:
že jej zasa umrel muž drahý, veľký.
— — — — Pokoj prachu jeho!

— — Umrel Palóczy! —
Uhorská ho oplakáva rodina,
bojovníka verného pravda svätá,
svoboda apoštola, národ syna,
dom Nestora a krajna Cincinnata.
— — — Sláva duchu jeho! —
Protiviny vedľa seba lepšie v oči bijú

Vo Viedni sú štyri sklepy:
v prvom jedlá panské,
pečienočky vyberané
a vína šampanské;
morský rak a divá sviňa,
bažant a hlavátka,
ostriga, kapún, kačica,
tokajčina sladká. —
Pred sklepom tým človek stojí
hladom umorený,
škúli na jedlá a rýpe
chlebík vysušený —
a myslí si: Dobre pánom,
čo tak dobre žijú!
„Protiviny vedľa seba
lepšie v oči bijú.“

V druhom sklepe panna biela
jak homôlka v okne,
vpredku vlasy nešuchrené,
v tyle krásné lokne;
srien na krku, v lícach ruže,
v oku iskra jasná
a hodváb šiat pyšne nosí
krinolína krásna. —
Na ulici babka čierna,
na nej handier hŕba,
ošarpaná, otrhaná,
ako stará vŕba,
usmieva sa na tú dámu
sťa noc na ľaliu:
„Protiviny vedľa seba
lepšie v oči bijú.“

V treťom sklepe samá vôňa,
vôdky všelijaké,
odkoloň a ružovina
a masti storaké;
sú to tam tie vychýrené
parfumeurov sklady,
čo byť na každý vlas dali
pol funta pomády. —
Pred sklepom smetiskár stojí,
človek to ten istý,
čo smeti z mesta vynáša,
čo kanále čistí.
A rozmýšľa: ako asi
tým sa ruky myjú?
„Protiviny vedľa seba
lepšie v oči bijú.“

Napokon u vlásenkára
v noke šuhaj krásny,
vlasy čierné skučerené,
nad gambou fúz mastný;
apovrahy vyškrôbené,
pekné biele ňadrá,
bokombrady rozriasané,
len prsia bez jadra! —
A pred oknom drotár stojí
čierny, zamastený,
nohavičky otrhané,
klobúčik skrívený;
lež tie háby ošarpané
dobré srdce kryjú:
„Protiviny vedľa seba
lepšie v oči bijú.“

Na Slovensku jesú ľudia
za rod zaujatí,
čo ich tak sviatočne prijal
ten náš Martin svätý;
milujú reč a svoj národ,
svobodu, krajinu,
keď potreba, život dajú
za slávsku rodinu! —
Oproti nim v šíku stoja
podlí renegáti,
tyranom čo zapredali
dušu za plech zlatý;
ľudia tí svornosti pole
rypákami ryjú:
„Protiviny vedľa seba
lepšie v oči bijú!“
Bájka, to jest fabuľa

Jeden zlostný psíček,
belohlavý mopsíček,
rád sa s kocúrom hrával
a naňho havkával,
takže veľmi smutný
bol kocúra stav,
bo mu voždy v ušiach vrnčal
mopsíček: „hav — hav — —“
až keď vec tú zunoval
kocúr s čiernou kiepou,
a pazúrom psíkovi
s hlavy larvu svliekou.
Odtiaľ nech sa učia
daromní havkáči,
že pokoj dať majú
úbohej Slovači;
lebo iste raz
príde na psa mráz. Amen.
Bystrická mačacina

Antolčané, či ma znáte?
Nado mňa chlapa nemáte;
tancoval som, aj tancujem,
teraz spievať oprobujem;
zaspievam vám takú skočnú,
že sa okná pukať počnú:
Čihy, hota, čihio,
Antalovský živio!
Antalovský živio!
Teraz, psíci, skučať ráčte,
a vy, chlapci, blato hádžte!
Bezhlavý:

Bude mu to šmakovať;
len ho dnuká zakovať!
Ja som baran rohatý,
na pán capa podatý:
keď ja tu zabľačím,
osla vám nenačím.
Ja mu veršík zahodím,
bo ja z rýmu pochodím.
A ja, páni, mravčať budem,
pokým pľúcok nepozbudem.
Rany mojeho krkania
chrchlať budú do svitania.
Kolo, kolo, krúť sa,
riedky dome, zrúť sa,
zamliaždi otroka!
Chráň Slávy proroka!
Komárňanská

Komárno, Komárno, komárňanské mosty,
keď sa na vás obzriem, srdce mi žalostí!
Srdce mi žalostí, duša narieka mi:
nad národa môjho tisíci biedami.
Slováci, Slováci, národ utrýznený —
kedy sa ten váš lós na lepší premení?

Komárno, Komárno, slovenské pomedzia,
nejednej mamičky synkovia tu ležia,
ktorí dorúbaní, ktorí dostrieľaní,
ktorí nebožiatka koňmi došliapaní.
Tam v tej chladnej zemi, tam, kde Dunaj beží,
tam môj premilený v čiernej zemi leží.
Proroctvo o dualizme čili bájka o dvoch levoch

Raz išli dva levi
prejsť sa do lesa,
tam sa povadevi —
od jedu zedle sa.
Na druhý deň präšli
dva páni v les hostý
a z levov nanäšli:
iba holé chvosty.
Uč sa z bájky täjtom
katolík i kacír:
ani s vlastným brajtom
nechoď v les na špacír.
Spokojní pacienti

Lekár Krampus hovoril mi,
že niet nezdravého,
ktorý by vraj nespokojný
bol s liečením jeho. —
Dozaista, dumal som ja,
nikto to neskáže,
bo každému nezdravému
smrť jazyk zaviaže.
Nešťastný plagiát

A. Čo za príčina je tvojich sĺz výlevov?
B. Jaj, brat drahý, ochudobnel som kroz kmínov.
A. Ľutujem ťa, braček, preklínam zlosynov.
B. Ukradli mi včera sväzok mojich spevov.
A. No, gratulujem ti, ľutujem zlodejov!
Opustená u studienky

Teč, vodička, teč!
Tečte tokom, slzy moje,
ktoré vylievam;
mala som ja potešenie,
ach, už ho nemám,
ach, už ho nemám.
Prisahal mi, že ma ľúbi;
nesplnil mi dané sľuby:
odišiel mi preč.
Teč, vodička, teč,
teč, vodička, teč!
Smývaj rany srdca môjho,
ty môj tok milý!
Chladný balzam stoku tvojho
dá mu posily,
dá mu posily.
Mala som ja premilého,
lež šuhajka neverného,
Odišiel mi preč.
Teč, vodička, teč,
teč, vodička, teč!
Tečte nadol, vlnky hravé,
skáčte perly z nich;
šumy vlniek glgotavé,
zahlušte môj vzdych.
Boh vie, kde on včuľ bytuje?
Boh vie, koho zas miluje?
Pre koho šiel preč?
Teč, vodička, teč.
Prekážky roboľubstva

Hejsa, brat môj milý, drahý!
I nám svitá jasný deň,
uskutočniť sa už strojí
i našej mladosti sen.
Do Martina ide Slovač,
národovci horliví,
na sjazde tam v poradách sa
duch národa obživí.
Sadaj, braček, na voz hore,
my tiež musíme byť tam;
i naše nech čujú slovo —
„Daj mi pokoj, nádchu mám,
oh, daj pokoj, nádchu mám.“
Hor’ sa, brat môj milý, drahý!
I nám svitá jasný deň,
uskutočniť sa už musí
i našej mladosti sen.
Zakladajme rezko spolky
hospodárske, čítacie,
a vzbudzujme členy rodu
v nečinnosti hliviace.
U mňa sedí rychtár obce,
poďme, braček, poďme tam
dohovoriť sa: čo, ako —
„Daj mi pokoj, nádchu mám,
oh, daj pokoj, nádchu mám.“

Holá, brat môj milý, drahý!
I nám svitá jasný deň,
uskutočniť sa už strojí
i našej mladosti sen.
Hen do Viedne išiel Mojžiš
prosiť za rod strápený,
kráľ náš dobrý národa stav
iste v lepší premení.
Lež by nemusel Otec náš
orodovať za rod sám,
poďme, pripojme sa k nemu —
„Daj mi pokoj, nádchu mám,
oh, daj pokoj, nádchu mám.“

Hurá, brat môj milý, drahý!
Svitá nám už jasný deň,
uskutočnil sa nám už raz
aj našej mladosti sen.
Matica je povolená!
Poď, daj sem tie šupáky,
požehnal ti Pán Boh žitka,
zarodily zemiaky;
ty si človek obetivý,
ako by nie? veď ťa znám;
hurá, poďme podpisovať —
„Daj mi pokoj, nádchu mám,
oh, daj pokoj, nádchu mám!“
Doktor Martin

Svet široký velikú šikovnosť Martina chváli:
Jak z nemocí ťažkých ľudstvo vytiahnuť umie;
spôsobnosť velikú jeho aj ja obdivoval som,
ak zpopod Lazára plachtu vytiahnuť umel.
Siroty

Mati moja, kde je apko, kde otec náš milý?
Vari preto tašiel, že sme sa mu zneľúbily?
Tíško, tíško, deti moje! Ľúbi vás on všetky,
a zas príde a objíme milé svoje dietky!

Mati moja, a kam išiel otec starostlivý?
Povedz nám len, mamko, či je mŕtvy a či živý?
Živý-mŕtvy, ako chcete, nepýtajte sa ma;
tašiel len kus hen, ta tam, kde — ani neviem sama.

Mati moja, a či príde zas náš otec milý?
Veď by sme už dobré boly a vždy ho ľúbily.
Príde, príde, deti ľúbe, len myslite naňho;
složte svoje rúčky malé, modlite sa zaňho.
Vo väzení

Rozzlobil sa pyšný vrah, do väzov nás hodil,
aby menu čestnému slovenskému škodil.
Lež darmo sa namáha.
Zná ľud náš svojho vraha,
jenž sa mu odrodil.

Trpme, bratku, nátisky, dokiaľ trpieť treba,
za svobodu národa treba zaprieť seba.
No zmizne i noc bludu,
a svitne nášmu ľudu
Nezúfaj, slovenský brat, vidiac pravdy vazy,
z ťažkej krivdy vykvitla voľnosť veľa razy.
A my pevne veríme.
Za čo sa vždy modlíme,
že pravda zvíťazí.
V samote

Jak smutno, clivo mi, drahá, bez teba,
keď nieto potechy z tvých očú neba.
Tôňa krásy tvojej na mňa sa díva;
večne mi je blízko, lež neožíva.

Súcit duše tvojej je moja sláva,
on teší mi ducha, sily mu dáva,
moja rozkoš tvojou, žiaľ tvoj je mojím,
ubolenú dušu takto si kojím.

Bdiac myslím na teba, o tebe snívam,
a tvej krásy tôňu vo sne objímam.
Deň vlečie sa nudno, drahá, bez teba:
cítim, môj život je spasou bez neba.
Matičná

Dobré ráno, Slováci!
Ľaľa, veď žijeme:
zlý svet nám už odzvonil,
a my sa kýveme.
Zlý svet nás už uložil
do tmavého hrobu:
a my teraz svätíme
z mŕtvychvstania dobu.
Sláva Bohu na nebi,
mier ľuďom na zemi,
už i Slovák ožíva,
už viac manom neni.
Matica nás svoláva
ta hor’ do Martina,
nech Boh živí každého
verného jej syna!
Dobré ráno, Slováci!
Však nás počet hodný,
už darmo plány kuje
odrodilec svodný;
darmo zničiť probuje
život náš mládenský,
žije Slovák, hurá ho,
žije duch slovenský!
Sláva Bohu na nebi,
mier ľuďom na zemi,
už Slovensko ožilo,
už viac manom neni.
Matica ho svolala
ta hor’ do Martina,
nech Boh živí každého
verného mu syna.
Žobrácka

Dobrí ľudia, smilujte sa! Sme biedné siroty,
ošarpané, hladovité, slabé do roboty.
Tatíčka pred piati roky na vojničku vzali,
a mamu nám, dobrú mamu, včera pochovali.
Smilujte sa, dobrí ľudia, smilujte, nebesá!
Dajte, dajte kúštik chleba, dajte, smilujte sa!

Maly sme my domček malý, z neho nás vyhnali,
lebo ho na pohreb mamy pán rychtár predali.
Tej noci sme v krčme spaly, v krčme pod schodami,
nemaly sme duchenečky, ani byľky slamy.
Dnes sme ešte nič nejedly, hladné túlame sa,
dobrí ľudia, dajte jesti, dajte, smilujte sa!

Maly sme my aj roličku, ale nám ju vzali,
na porcie nám ju páni Židovi predali.
Dobrí ľudia, smilujte sa, dajte kúštik chleba,
dobrý Pán Boh dopraje vám za to slávy neba.
Smilujte sa, dobrí ľudia, smilujte, nebesá;
dajte, dajte kúštik chleba, dajte, smilujte sa!

Dobrí ľudia, otvorte nám, sme biedné siroty,
ošarpané, otrhané, slabé do roboty.
Údy naše zmeravené zohriať by sme rady,
pusťte dnu biedné sirôtky, Boh vám vynahradí;
pusťte, pusťte, otvorte nám, vráta otvorte sa,
dobrí ľudia, dajte chleba, dajte, smilujte sa!
Mestu T

Koruna tŕňová, južto odrodilec podlý
neprestajne vtláča vo slychy národa môjho:
styď sa nástrojom byť pri slávskej neviny tryznách.
Hen dolniak na ratu volá raz biedou oviaty,
a celá krajina daňuje mu milodary;
Slováka od tisíc rokov morí hlad duchovný,
od tisíc liet smädí mu duša za kvapkou vody:
a sber tvoja špiní nápoj jemu raz podaný,
podľač tvoja nepraje mu otrusiny chleba.
Styď sa raz už, bo keď naraz svitnú časy Slávy,
hanba pokryje ťa a od vlastnej hanby zhoríš.
Matkino oko

Po desiatich dlhých rokoch, strávených v cudzine,
navrátil sa bystrý šuhaj k svej milej rodine.
A ide predmestím dolu, a tam ľudu roje,
každý hľadí na šuhaja, nikto nezná, kto je.
I stretne ho priateľ jeho, prejde kolo neho,
no už teraz nepozná v ňom priateľa svojeho.
Zasmuší sa modré oko bystrého junáka,
bieda to, keď nepozná už ni rodák rodáka.
Ide ďalej, stretne brata, prejde kolo neho,
lež už ani ten nepozná v ňom brata svojeho.
Zmraštil čelo šuhaj bystrý; bolesť jeho svätá:
oj, bieda to, keď nepozná brat rodného brata.
A zas stretne milú svoju v smútku oblečenú,
lež darmo sa jeho zraky i za touto ženú.
Hľadí naňho, nepozná ho, a šuhaj pomaly
stúpa ďalej, a od žiaľu slzy ho zalialy.
A stretne mamičku svoju idúcu z kostola,
tá ledva zhliadne šuhaja, radostne zavolá:
„Ach, syn môj, syn môj milený!“ a v náruč mu letí.
Tak pozná oko matičky voždy svoje deti.
Hudobnícke heslo

Žiaden hudobný inštrument
nestojí ani helement:
Navzdor hnojom a guano
nedá klasu fortepiano;
ku zelenej ratolesti
nik sa basou nepreklestí;
nik nestučnie včuľ na svete
pri fagote, klarinete;
a ku grošu nik nepríde,
môže jak chce bubon búchať. —
Jeden liek len proti krivde
je: s pánmi v jeden roh dúchať.

Zhaslo už to oko pekné, sivé,
čo žiarilo sa dobrotou neba,
čo ronilo neraz slzy clivé,
dávajúc chudobe skyvu chleba:
zhaslo už to oko pekné, sivé.

Schladly ruky Marty starostlivej,
nimiž brata verne objímala,
pol stoletia v láske spravedlivej
žiale, radosti s ním zažívala:
schladly ruky Marty starostlivej.

Stíchlo srdce vernej Slávy dcéry,
čo svoj milý rod nad vše ľúbilo,
čo neznalo márnosti, nevery,
čo len za slovenský národ bilo:
stíchlo srdce vernej Slávy dcéry.

A hľa, dušu pravdivej kresťanky,
čo zbožnou mysľou Boha vzývala,
už plesom vítajú Nebešťanky,
bo v Kristu žila, v Kristu skonala:
spása duši pravdivej kresťanky!
Rúška tichej noci pokryla Vltavu mutnú
hviezdy zligotaly s’ v jej vlnách strieborných,
v diaľnej borine si slávik nôti pieseň smutnú,
šumí vetrík od Krkonošov ozorných.
Ticho v celej zemi. Hrobné ticho nič neborí,
len hlesot vetierka, iba šum Vltavy;
polnoc udrie, a nad hradom žiara sa rozhorí,
pod ňou dve nadzemské zjavia sa postavy.
Čo to za tváre pekné, smutné, žiaľom zblednuté?
Oj, neni to prach, oj, nie to hruda zeme;
bohatierske sú to ťahy, dávno zapadnuté,
vnuk to Čecha svoje požehnáva plemä:
zronil ťa, rod môj, oj, zronil osud ťažký, clivý,
v smrtnom spánku vidím drahých vnukov svojich;
no keď svitne ráno — dajž to, Bože dobrotivý! —
vstaniž, a ku sláve veď i bratov svojich.
A ráno svitne, oj, svitne deň slávskej voľnosti,
uvítajž ho dušou celou, srdcom vrelým;
ruku podaj všetkým bratom v láske a svornosti,
a slnce zasvieti nad Slovanstvom celým.
Stará nôta

Vo zbraň, junáci Slávy, svoj bráň si rod, chasa,
kto ramenom len vládze, nech v boj poberá sa!
Tatár divý dosť dávno už lúpi krásnu vlasť,
on voľnosť nám upiera, on žitia kvári slasť.
Oj, rodinka drahá, milá,
dosť si sa už nasúžila,
krvnej dane naplatila
za ten hriešny cudzí svet.
K svojej práci zdvihni ruky,
vo vlastné si zastaň pluky,
Sláve, Slávov na rozkvet.
Vo zbraň, junač drahá,
vo zbraň, poď na vraha!
Hurá-ha, na vraha!
Hurbaniáda

Hurban, dobrý vojak, statne on vojoval,
za kráľa, za národ dobrý boj bojoval.
Bránil ľud svoj, keď ho drala sberba ľúta:
„Kto nechce Hurbana, nech ide do kúta.“

A Hurban, dobrý kňaz, verí v Krista Pána,
neraz vyobšíval Zaya i Renána.
On v cirkvi zobudil strážneho kohúta:
„Kto nechce Hurbana, nech ide do kúta.“

Hurban, dobrý Slovák, básnik i kazateľ,
verný syn národa, rečník, spisovateľ;
preto ho Matička k výboru pripúta:
„Kto nechce Hurbana, nech ide do kúta.“
Mojim voličom

Hore zraky, bratia drahí, s malomyseľnosťou preč,
žije ešte duch slovenský, žije aj slovenská reč!
Či snáď, že podvodom pravda ubitá,
zúfať nám treba nad tejto víťazstvom?
A či asnáď moc v plášť krivdy zavitá
nezdolným je i Bohu velikášstvom?
Plevy sú to, bratia moji, plevy klamom pozlátené,
príde doba, opadá z nich falošné to zlato,
zaveje vietor voľnosti, a ony ním roznesené
večne pochované budú v bahnište a blato.

Hoj, pekné dni to boly, tie dni ruchu národného,
a že dožil som ich, slávim za to Hospodina;
bo veď krásné ráno vidím ľudu slovenského,
čujem, že zradcom už posledná bije hodina.
Nuže, bratia, hore zraky, s malomyseľnosťou preč,
oj, žije náš duch slovenský, žije aj slovenská reč!
Žije Slovák na Slovensku, žiť bude na veky:
„Hrom a peklo, márné zradcov proti nám sú vzteky!“

Hej, krásné dni to boly, bo Vy ako múry hradné
ťažko zkusovaní stáli v nerovnom ste boji,
proti Vám je skvost moci, podlosť i pletichy zradné,
no proti Vám, bratia, celá zlosti peleš stojí.
A preto nie div, že Vy podľahli moci klamu,
chudobe ťažko bojovať s mocným velikášstvom —
no nechte ho; neprajník náš sám kope si jamu,
bo porážka naša bude i naším víťazstvom.

Sláva Vám, bratia! Ale hrozná kliatba na tých,
čo sťa hovädá v maštaľné hrnuli sa šenky,
čo zapredali jednu časť svojich práv svätých,
čo biedne zadali hlas svoj za špetu pálenky,
kliatba na nich, ťažká kliatba; a sláva Vám, bratia moji!
Oni zhyzdili, Vy v tomto oslávili ste sa boji.
Preto, bratia, hore zraky, s malomyseľnosťou preč!
Žije ešte duch slovenský, žije aj slovenská reč!
Čudo a Slavina

Priženil sa divý Čudo ku švárnej Slavine,
prisahajúc večnú lásku nevinnej dievčine.
Prvé tri roky len žili jak-tak pri pokoji:
lež na štvrtý príde kompan, čo ich už rozdvojí.
Haní vieru aj reč jej, haní jej rodinu,
chváli len majetok ženy a peknú dedinu.
Pánovitému mužovi nebolo viac treba:
otrokyňou spravil ženu, čo mu dala chleba;
zavrel ju do biednej chyžky o vode a chlebe,
a pekný ženin majetok prepísať dal sebe.
Keď sa takto vladárom stal celého imania,
dal sa do spustlého žitia, dal do hajdakánia.
Onedlho zmámil manžel majetok ten celý,
až mu i dom jeho nový na bubon udreli.
Príde tu k svej žene dobrej a pre Boha prosí,
aby mu tie perly dala, na krku čo nosí.
Sľubuje, že sa napraví, že už dobrý bude,
že jej to, ak dá tie perly, nikdy nezabude;
sľubuje jej i „smierenie“, večnú lásku k tomu,
len aby mu včuľ pomohla k rodinnému domu.
Ona tíško plače, slúcha, podáva mu ruku:
nešťastná, nevidí uňho známu jej — kančuku.
Stará pravda
Proroctvo o dualizme.

Dve kočky pri jednej myši,
dve svokruše v jednej chyži
a dva psi pri jednej kosti:
nezostanú pri tichosti.
Neomylné známky

Poznať dcéru po matke
a gazdu po čeliadke;
poznať vtáka po speve,
krajana po odeve.
Poznať osla po uchu,
hostinského po bruchu,
pochabého po chode
a fiflenu po móde;
poznať striebro po zvuku
a krikľúňa po hluku;
udatného po seči,
bláznivého po reči.
Vaši a naši

Čo to za hurt, čo to za lomoz pekelný?
Aký smrad to valí z čierneho sa šenku?
Kľaje Bohu, kľaje svetu pán-velikán telný,
korteši lievajú smradľavú pálenku.
Ľudia ako svine v bahne sa váľajú,
bo pijú a slopú od mrku do rána.
„Ukrižuj ho!“ revú a „éljen!“ volajú, —
to hlasovať ide „liberálna“ strana.

Čo to za spev božný, vrúcny, Bohu milý?
Ulicou znie: „Hrad prepevný je Pán Boh náš“,
ženy to slovenské Otca obklopily,
kortešujú zaňho, modliac sa „Otčenáš“.
Po tichej modlitbe zasa si spievajú
a Boha velebia za včasného rána:
„Sláva Bohu v nebi!“ skrúšene volajú —
to hlasovať ide tá „panslávska“ strana.
Ja som Slovák

Ja som Slovák, a čo je viac? Nehanbím sa za to,
sľúbte mi skvelé úrady, sľúbte striebro, zlato:
nechcem vám ho, majte si ho: chudobný som síce,
no statočnosť svoju nedám ani za tisíce.
Že vy mocní, veľkovplyvní? Že vy veľkomožní?
Že vy svojimi peniazmi krajine osožní?
Buďte si: oh, nie každá moc, nie každý sveta vplyv
býva večnej vôli božej verný svätý ozyv.
Nejeden z nich v mutnom zdroji kalný pôvod máva,
mnoho ráz zpod mračna hriechu žiari sveta sláva.
Len čo z Boha pošlo na svet, šetrí vôľu Jeho,
to dá človeku radosti života večného.

Ja som Slovák, a čo je viac? Vyznám to, jak patrí,
rodina mi každý Slovák, a domov môj — Tatry.
Nie sú žírné polia naše, brehami sa krivia,
ale, pilne obrábäné, predsa nás vyživia.
A čo pole nevystačí, dopomôžu údy,
bo remeslo a kupectvo živí svojich ľudí.
Za to máme dobrý vzduch, oj, a zdravú vodu,
s dobrou vôľou pri tom mnohú premôžme nehodu.
Nehoda nás jedna trápi, čo vám nie na slávu, 
Slovák že sťa národ k svojmu nemôže prísť právu. 
Prísť nemôže pre tie hajná odrodilcov špatných, 
koristiacich slávu sveta z práv ľudu posvätných. 
Ale preto nezúfajme, minie raz nehoda, 
spoločným majetkom bude i zlatá svoboda.

Ja som Slovák, a čo je viac? Či to vari tajiť?
Či si svoje sväté právo vari ni nehájiť?
Či ja môžem za to, že ma Boh Slovákom stvoril?
Že som prvé slová k matke slovensky hovoril? — 
Pošetilý, kto to činí — malé síce veno
teraz za to má; no predsa: Slovan slávne meno.
Na miliony bratov číta v dvoch častiach polsveta;
kto vie, čo raz z toho vzrastie — i obor bol dieťa.
Deti i my teraz ešte, deti malicherné,
no raz v mužov vzrastieme, len buďme rodu verné.
Vernosť k rodu slovenskému, k vlasti a kráľovi:
každému to svätý príkaz býva Slovákovi.

Ja som Slovák, a čo je viac? Či ma biť budete? 
Či mi snáď hubu zapcháte, a či ma zavrete? 
Nedbám; trebas ma bičujte, robte mi, čo chcete, 
máte moc, vládu i slávu, máte všetko v svete; 
iba tej moci nemáte, nemáte tej hrozby, 
neosožia vaše sľuby, neosožia prosby: 
abych ja svoj národ zaprel a v ňom zaprel seba, 
ako to z vás mnohí robia za kúštiček chleba. 
Hej, Slovák som, smelé poviem, odstrašiť sa nedám, 
za všetky poklady sveta rod svoj nezapredám. 
Do hniezda si trúsiť nejdem, jak nevďační vtáci; 
verný svojmu rodu volám: „Nech žijú Slováci!“
Rozpomienky Betky Oslianskej

Kdeže si sa podel, milý?
Kam si mi odišiel?
Povedal si, že sa vrátiš,
a viac si neprišiel.
Túlaš sa, so sebou nosíš
to moje srdiečko;
sypáreň prišla o zbožie,
ja prišla o všecko.

Od Kostolian po Uherce
smutná som behala,
a svojeho Lipoltíka
túžobne hľadala.
Keď ten pustý vidiek vidím,
taká som veselá,
ako by som v dušu svojho
Lipolta hľadela.

V sieni visí aj trubiroh,
na ktorom trúbieval,
keď s listami do Prievidze
úradne chodieval.
Keď na ten trubiroh pozriem,
taká som veselá,
sťa bych zoči-voči svojho
Lipolta videla.

Hen pod sieňou kyjanica,
s ktorou sa zabával,
keď pre púhu komóciu
drevo mi rúbaval.
Keď na tú kyjaňu pozriem,
taká som veselá,
sťa bych zoči-voči svojho
Lipolta videla.

A tu baran môjho otca,
s ktorým rád sa hrával,
baránkovi z chleba kôrky,
mne pusrle dával.
Keď toho barana vidím,
taká som veselá,
sťa bych zoči-voči svojho
Lipolta videla.

A tu somár mojej mamy,
na ktorom ma nosil,
keď ma od nej po nešpore
na špacír vyprosil.
Keď toho somára vidím,
taká som veselá,
sťa bych zoči-voči svojho
Lipolta videla.
Zvonenie na Buriane

„Bom, bom, bom!“
Päťdesiat aj štyri pánov,
Mišov, Ďurov, Jožov, Jánov,
pred kulturákom sa kníše,
ba Žid mu aj ruku líže.
Nielen ruky, lež aj comby,
bo má na nich šnôry, gomby,
bomby, lomby, lomby, lomby,
bom, bom, bom!

„Bom, bom, bom!“
Všetko čučí, zvon len hučí,
novým pravdám ľudstvo učí:
„Z ľudu žíti a ľud bíti,
svoje haňať, cudzie ctíti.
Zaľúbiť sa v šnôry, gomby:
to sú spasonosné shonby,
bomby, lomby, lomby, lomby,
bom, bom, bom!“

„Bom, bom, bom!“
Burian zvoní, ľudí honí,
moc on koní ľahko zroní.
Strašidla sa boja vrabci,
lež neboja štyria chlapci;
nedbajú na šnôry, gomby,
nie na divé v župe shonby,
bomby, lomby, bomby, lomby,
bom, bom, bom!

„Bom, bom, bom!“
Burian hučí, uši mučí,
víchor skučí a vôl ručí:
„Svoje si strčte, notári,
presvedčenia poza sáry;
ostrohy, šnôry a gomby
vešajte na ruky, comby;
bomby, lomby, bomby, lomby,
bom, bom, bom!“
Menia sa časy

Či znáte kraj ten od Adrie k Baltu?
Od Dunaja k Balkánu snežnému?
Rod slávsky od nepamäti býval tu,
robsky svetu koriac sa „nemému“.
Menia sa časy — lámu sa reťazi,
v nichžto slávske upely národy,
tisícveké praštia v juhu väzy:
svitá Slavianstvu ráno svobody!

Či znáte Slávu, plemien slávskych marku?
vychradlú mať zlosveta tryznami?
Neznala už práva, ni voľnosť sladkú,
ťažkými ubitá súc krivdami!
Menia sa časy — oj, budí už Sláva
k jarému životu plemä ono,
hľa, rod za rodom už zo spánku vstáva
a vinie sa v jej materské lono.

Či znáte modlu, o nejž prorok spieval,
že jej hlava Rus, Česi ramená,
v jejžto driek on Ľachov rozpadlých slieval,
v nohy: južné Slavian plemená.
Menia sa časy — ožíva už modla,
nebeským bleskom žiaria jej oči;
dvíha ramená: Skry sa, zloba podlá!
Svet trasie sa, keď ona pokročí.
Volebná z Turca

Hore Turcom, dolu Turcom
zástavy už vlajú,
poďme, bratia, drahí bratia,
k voľbe nás volajú!
Čestný človek z presvedčenia
svoje vótum dáva,
z hlbín svojej duše volá:
Jesenskému sláva!

Hore Turcom, dolu Turcom
kortešujú páni,
kupčia vóta terkelicou,
pijú ju oplani;
čestný muž len z presvedčenia
svoje vótum dáva,
z hlbín svojej duše volá:
Mudroňovi sláva!

Hore Turcom, dolu Turcom
korteši lietajú,
sprostých ľudí do svojho si
saku naháňajú;
lež kto múdry, z presvedčenia
svoje vótum dáva,
z hlbín svojej duše volá:
Jesenskému sláva!

Hore Turcom, dolu Turcom
už náš ľud ožíva
a pod národnou zástavou
pekne ho pribýva;
slovenský ľud z presvedčenia
svoje vóta dáva,
z hlbín svojej duše volá:
Mudroňovi sláva!

Stíšte sa tuto, kvíľby a žaloby:
púť ku večnosti vinie sa cez hroby;
krehké sa telo v prach obráti,
duša sa k svojmu Pánu navráti.

Stíšte sa tuto, podlé sveta zloby,
stíšte sa, búre zášti a hanoby:
kosti tu rodných bratov hnijú,
ichžto duše vo večnej sláve žijú.

Stíšte sa tuto, bôle a náreky,
tu pokoj dlieva po všetky veky:
tu sny sladkého sníva mieru,
kto pevnú v Kristu zachoval vieru.
,Prídi, Janík premilený,
prídi k nám,
ja ti za klobúčik
pierko dám:
červenú ružičku,
rozmarínok zelený,
príď, šuhajček milený!‘

„Nevolaj ma — falošné ty
oči máš,
rada za mnohými
pozeráš;
netrhaj ty pre mňa
rozmarínu zelenú,
ani ružu červenú!“

Nespím už viacej! Už raz i mne svitá,
otváram už oči, hľadím po domove;
vidím, že Tatra v chmár smútku zavitá,
bo je v putách pod ňou plemä Ábelove.
Oj, žiaľné, trpké je moje precítenie,
bo mojej neresti v svete páru nenie.

Nespím už viacej! Vidím tú pustotu,
do ktorej cudzinec vsotil rod môj milý,
vidím jeho zbytky, svoju nahotu,
v nejž si putá ľúbe národ zotročilý.
Oj, zle je, Slováci, oj, zle je, nedobre:
,Krivda za stôl sadla, pravda u dvier žobre.‘

Nespím už viacej! Vidím i tie vazy,
v ktorých stŕply moje údy zmeravené,
po nichž vláčia sa zmije, zemeplazy
vyssať konečne mi telo vycivené.
No verím, že raz Boh splní moje prosby:
a dopraje slávnej dožiť sa dňa kosby.

Slnko svietilo pre nás len nedávno,
pre našu krásnu lásku,
slnko svietilo pre nás,
pre mňa a moju krásku.

Zalievalo naše dni, 
svetlom a teplom,
keď ovoniavala si lúčne kvety,
skryli sme sa pred vetrom,
nič nebude ako predtým.

Dohrala pieseň letných dní,
odkvitli lupene červení,
skončila sa páska,
s ňou i naša láska.

Ja dúfam, tak veľmi, že ostaneš sama sebou,
a svoje srdce ponúkneš zas svetu,
pocítiš duševnú odvetu,
nech ľudia vedia, že tu si,
i pre niekoho, kto netuší.

Slnko zapadlo, za vysoké kopce,
prial som si, kiež nezájde,
letný dážď na oblok mi zaklopoce,
no lásku tu viac nenájde.

Opri sa láska, tak opri sa mi zľahka o dušu,
pritisnem sa celkom, celkom, rád,
vravím oblakom a bleskom,
nech posvietia nám na cestu,
to bude elektrický vpád,
podobný s Veľkým treskom.

Prepojenie zmyslov, vytvorí náš nový,
bohatší a vzácny, celosvetový,
oceán prúdov, horúcich i chladných,
čo zaplavia nás dvoch, doteraz vždy hladných.

Nasýtia nám vnemy, naplnia ich láskou,
zaviažu nám oči nepriehľadnou páskou,
silné v moci spojenia, 
na nás dvoch sa premenia.

Kúzlo z hĺbky duší, nás dvoch už nevysuší,
napojí nás na stálo, sladkým lektvarom,
prikážeme vodám, riekam, koralom,
my staneme sa kráľovnou a kráľom.

Pravdivá láska napĺňa zmysli,
skutočne si ju neodmyslím,
cítim ju denne a znova,
na nič doposiaľ sa nepodobá.

Silná, jak kvalitná káva,
každému sa to nestáva,
zomkne sa pevným putom,
doteraz kdesi zapadnutom.

Preveľké prianie sa splnilo,
v triezvom i v stave opilom,
úprimne znie veta,
vysielam vlny do sveta.

Slnko vrátilo póly,
život sa nám spojil,
roztápa sa inovať,
teba chcem milovať.

Lístok prikladám k jemným perám,
zľahka sa vtisnem k tvojim dverám,
otvorím zátku z korku,
zašumí chladivý vánok,
prelistujem s tebou mnoho stránok.

Ruku Ti podám pre naše šťastie,
čo môže byť krajšie,
než to, že som ťa našiel.
Pristúp bližšie a dotkni sa ma,
nech nikdy viac, nie si sama.

Každý deň začne novým ránom,
napojí nás lahodným nektárom,
on stvorený je z krásy,
našu lásku popíjam si.

Kde sme sa tu vzali,
keď nedávno tu boli len skaly,
šiju máš sťa hebká labuť,
poď, ľahni si tu ku mne, na hruď.

Pozriem sa na tvoje pery,
len v nás ja už láska verím, 
bozky nás vášňou sajú,
len ony v nás slasť nachádzajú.

Stretol som ťa, ani neviem prečo,
zazrel som ťa, len tak medzi rečou,
prešiel som popri tebe zasnený,
súmrak na jasný deň sa premenil.

Oči máš jak jazmínový kvet,
neopísateľný do pár viet,
pery jemné sťa poduška,
láska, pošepkám ti do uška.

Pritisni sa nežne na moje telo,
by všetko vo mne zovrelo,
v túžbach stelesnených pocitov,
zrazu som sa ocitol.

Zvýšila sa tlaková vlna,
poď, nech vychutnám si ťa doplna,
dotkni sa, pritúľ sa nežne,
ďalšie dni nebudú bežné.

Príbehy lások sú o nás dvoch,
myslel som, že iba v snoch,
no zo spodku, vyletel som hore,
by videl som aj modré zore.

Tvoja tvár je mi tak blízka,
no dotyk je vzdialený,
v spomienke sa mi natíska,
pocit v nociach prebdených.

Jemný oblúk, kresby na perách,
tvoje nežné jamky líc,
ja, jak blázon som sa pozeral,
iné nevidel som nič.

Len tvoje hebké vlasy,
tvoje oblé krivky tam,
si stelesnením krásy,
a ja z teba ulietam.

Jak terče strelníc na púti,
zdali sa mi tvoje boky,
a siete tmavých mihalníc,
utkali zas horské toky.

Žiarila si v letnom slnku,
jeho lúčoch horúcich,
a v zmrzlinovom stánku,
jak vanilkový obláčik.

Aj keby náhle padal sneh,
a zmenil leto v zimný breh,
pri tebe by som stál,
a láskou ťa zohrieval.

Od prvého dňa si bola moja vysnená,
zrazu menili sa vo mne písmená,
pamätám sa, že láska prišla zľahka a nenútene,
my spolu sme prekročili aj vlastné tiene.

V sekunde sa otočila celá planéta,
v momente som pramene zaplietal,
strhol som zo seba závoj masky,
vložil sa naplno do našej lásky.

Hviezdy sa obrátili k nám, aj šťastie nám prialo,
slnko na nebi, aj v srdciach nám hrialo,
láska tá toxicky nás dostala,
prenikla k nám, a v nás aj ostala.

Znovu a znovu cítil som tvoju vôňu,
neviem opísať záhadu toho tónu,
vdýchol som ho vždy tak hlboko,
ty dostala si ma krok za krokom.

My stúpali sme hore, hore vysoko,
z výšky sledovali svetlá oblokov,
svet sa nám stal malým miestom,
pre nás bol stvorený celý priestor.

Bozkávaj ma moja krásna, túžobne a nežne,
to čo je v nás, to v nás nie je bežné,
dotkni sa dotkni...jemne sa chvela,
a mne splnilo sa, čo som si želal.

Pramienky tvojich vlasov,
mýlil som si s vláknami zlatých klasov,
prenádherne sfarbené vlny polí,
navždy my láska sme svoji.

Pod bránou sme sa stretávali,
dievča mojich ranných čias,
Žbirkove piesne na gitare sme hrávali,
tak krásne točil sa nám svet,
darujem ti biely kvet,
môžu ti ho závidieť...
Lietali sme spolu po tráve,
sedeli na schodoch Klarisiek,
skákali sme po kalužiach,
viazal som ti šnúrky tenisiek. 

Tvoje jemné ruky, 
sťa krehká biela krieda,
našu lásku jemnú a nevinnú,
závidela nám trieda. 

Menili sme teóriu povinnú,
za poznanie pier, i vzájomného dychu,
piesne mimo školských ulíc,
knižných drevených políc,
postupne sa stali našim denným chlebom,
ten jedli sme pod modrým nebom. 

Priniesol som rohlík v celofáne,
zabalený v novinovom plátku,
sedeli sme vo fontáne,
skrývali sa spolu v chládku. 

Kúpil som ti mliečnu čokoládu,
mala si celú pusu od nej,
roztápala sa nám na perách,
vždy usmieval som sa,
keď stála si pri bráne,
keď videl som ťa pri dverách. 

Bežali sme na nábrežie Dunaja,
kamkoľvek si chcela,
tak veľmi som si prial,
zažiť ešte s tebou veľa, veľa, veľa,
počuť tvoj hlas,
keby dokázal som meniť čas,
no ten, viac sa nám nevráti,
nezvratne sa kráti.

Vezmi si ma opäť a povedz čo cítiš,
do dlaní sa prenesú dni, ktorých sa dnes štítiš,
nezabudni, že držal som ti ruky,
zabudni, že bol som k tebe krutý.

Zatvoril som dvere, 
neviem teraz snívať,
zatvoril som srdce, 
už neviem sa viac s iskrou v očiach dívať,
vinylové platne, nesú naše piesne,
pocity mám v sebe tesné.

Vezmi si moje myšlienky,
dám Ti, čo si žiadala,
keď slza z Tvojich očí na zem padala.

Kamenné srdce zaslepené,
zákalom ľudských omylov,
k Tebe som láska odvracal sa chrbtom,
a nevidel Tvojich motýľov.

Nežných a plných lásky,
ja však spôsobil som Ti iba vrásky,
všetky prekrásne chvíle, 
uleteli nám motýle.

Rozpŕchli sa na všetky strany,
nikdy neodpustím si tie rany,
čo spôsobil som Tebe v tých časoch,
keď mohol som sa, hrať sa Ti vo vlasoch.

Tak vezmi si malú obetu,
kamenné srdce na mojom hrobe,
tam slza lásky pramení,
tvoja slza lásky,
skrytá v tomto kameni,
upadnutom na zemi. 

Keď som bol mladý a ty si bola tiež,
príliš mladí na to, aby chápali sme svet,
tak bežali sme popri rieke túžob a želaní,
v nej sa ligotali hladké kamene a drahokamy.

Pery sa nám v bázni a vášni jemne dotýkali,
tak prekrásne sme si to vychutnali,
našu lásku nekonečnú, večnú,
lásku pre teba a pre mňa nebezpečnú.

Slnko svietilo nám do tváre a smialo sa,
priblížili sa k nám aj samé nebesá,
tá oslavná a jednoduchá iskrička,
vniesla sa nám pod líčka, vniesla pod tričká.

Na stromoch rástli čerešne,
keď som bol mladý a ty si bola tiež,
bolo to dávno, veľa rokov späť,
láska tak prekrásna, tak nevinná,
nám v každodennom vneme,
prinášala to, čo nenašli sme viac, čo nenájdeme.

Príliš mladí, aby chápali sme svet,
aby chápali sme lásky kvet,
naše srdcia sa zapálili v tom jemnocite,
tak úchvatné a v hĺbke skryté.

Chýba mi, čo vtedy sme spolu mali,
čo vtedy sme prežívali,
ach, chýba mi to teplo v srdci,
čo nezažil som od tej noci,
keď videl som ťa naposledy,
cítil som Ťa v jemnej vôni,
odvtedy ja sedím v tieni,
v tieni ovocného stromu, na tom čo rastú čerešne,
no nenatrhám ich viac pre Teba,
nenatrhám.

Ale láska, tá láska mi ostala v chlopniach môjho Ja,
s tým pocitom sme stále my dvaja,
s túžbami a smiechom, čo sme vtedy mali,
no prežívať ju celú, sme sa ostýchali.

Každý deň som s tebou,
vidím ťa nad cestou na horizonte,
každú noc si hviezdou,
v Mexiku aj vo Vermonte.

Kone sa blížia tmou, 
diaľnica mi nestačí,
rútim sa za Tebou,
kilowatty pretlačím.

Silné sú tieto závody,
priamočiare pásy bielych liniek,
asfaltové podklady,
presadnem do aeroliniek.

Ty vieš, že môžeš čakať prílet,
spoj sa blíži, zosadá,
urobíme spolu výlet,
starosť o nás odpadá.

Buď tu so mnou, buď tu stále,
ja nenechám ťa samú,
chcem pozerať sa ti do tváre,
a hviezdy samé Ti zosadnú.

Všetky zhrniem do rukáva,
vysypem ti na stole,
by ostala mi Ty tá pravá,
ostatné už dám hore.

Nech žiariš mi tu každý deň,
pre mňa iba, v mojom srdci,
tak krásne si Ťa pritisnem,
je to ozaj skvelý pocit.

My láskou znovu vzplanieme,
jak krásne, čisté znamenie,
čo z oblohy znieslo sa sem,
ja ľúbim Ťa, láska, viem.

Stál som tam láska tam dolu čakal s kvetmi v náručí,
stopky som spúšťal a úsmev v srdci si ma otočil,
pieseň som láskou si živo v tebe hral,
a na nebo hviezdy som vyvolal.

Okrúhle lampy mi z ulíc vstali, do nôt zahrali,
drôty hudobné sláky lákali,
husľovým kľúčom ti srdce razom otvorím,
tebe ja láska, všetko dovolím.

Jesenná je krásna, v srdci farbami horí,
jarná je čerstvá, kvetmi ťa hneď opojí,
zimná je svieža, ľadový závoj zdvojí,
letná nás vždy spojí.

Rieky sa vlnia a pri tebe sa menia v jazerá,
ja som sa láska jak blázon pozeral,
pramene premeníš z vodných do vínnych,
z nás dvoch spravíš zvodných, nevinných.

Dotkni sa dotkni, zeme a môjho hlasu,
ľahni si v polia, do jačmenného klasu,
tam budem s tebou, stále a navždy dýchať,
tam sa my môžeme potajomky stýkať.

Jesenná je zvodná, v srdci vatrou horí,
jarná je čerstvá, kvetmi ťa hneď opojí,
zimná je svieža, ľadový závoj zdvojí,
letná nás dvoch vždy spojí.

Vždy keď vnímam tvoju vôňu,
tak sa mi vráti,
ten okamih tvojich slov,
prenádherný ostrov snov.

Tá chvíľa sa viac neskráti,
čo bolo to znovu máš,
v krídlach vetra spoznávaš,
zanesie ťa do tých čias,
keď láska bila,
keď v našich srdciach sa ukryla,
a do nás sa zaľúbila.

Drž ju pevne keď je tu, silno ju uchop,
viac nedovoľ jej odísť do tmavých útrob.
Nech stále lúčne kvety pieseň jej hrajú,
nech navždy si ju ľudia zapamätajú.
Len s ňou je možný vzostup na plošinu sveta,
len s ňou naučíš sa lietať.

Keď zavriem oči, tak ťa vidím pred sebou,
ponorím sa do tmy každý večer za tebou,
opäť sa dívam tebe láska do očí,
opäť ťa cítim, krásny to je pocit.

Hudba nám hrala, slávna i citlivá,
pokožka zjemnela, jak čerstvá oliva,
tak znovu ja zavriem,
zavriem ja oči, nech mám taký pocit,
nech sa mi neskrýva,
ach, nech sa mi nesníva.

Keď naša láska kvitla, slnko svietilo silno a jasne,
aj voda v rieke chutila tak krásne,
vysoko nad horami,v dolinách pod skalami,
tam bola si so mnou,
ach, láska ukáž sa mi.

Boli sme mladí, keď v srdciach nám žila horúca krv,
kam vybrať sa, kam sa vybrať prv,
na všetky slnečné lány, mali sme bláznivé plány,
uniesť ťa preč z tohto sveta,
to bola naša veta,
cestovať vesmírom v čase,
vyznačiť planétu vo hviezdnom pase.

Dnes, keď zatváram opäť raz oči,
keď prajem si láska, nech ťa tu zočím,
ja stiahnem ti z vesmíru nebo,
zvítam ťa soľou a chlebom,
my splníme, čo sme si priali,
keď vrátiš sa z preveľkej diali,
mladí sme lásku si hriali,
no vziať sme si ju nechali.

Buď dobrá k nemu. Dobrá k nemu buď.
Keď obracia sa za oblúkom dúhy
i keď mu privalí jak balvan smútok hruď.
Vždy jeden mocnejší je ako druhý.

Buď dobrá k nemu. Porozumenie
nech ťa vždy sprevádza, keď skúmaš,
čo ho bolí.
Život je veľké krásne umenie.
Nemáme ešte pre ten odbor školy.

Koľko len básní, obrazov a sôch,
pesničiek koľko, koľko symfónií
blesk zloby spálil vinou obidvoch
a v zárodku ich vrhol do pomyjí.

Buď trpezlivá, ak vieš, že ťa má rád.
Stoj pri ňom hoci v neúspešnej práci.
Ak rada ho máš, pamätaj ten sad,
sad zásnub, kvetov opŕchavej krásy.

Buď príčinlivá, len tak všetko čas
rozvinie do kvetu i do ovocia.
Len sladkosť sať a zahynúť, keď mráz
do sadov šľahne, vie aj včela, osa.

Buď dobrá k nemu. Porozumenie
nech ťa vždy sprevádza, keď skúmaš,
čo ho bolí.
Život je veľké krásne umenie.
Nemáme ešte pre ten odbor školy.

Buď dobrý k nej. A trpezlivý buď,
kým koreň rozvetví sa za výživou,
aby strom mohol vetvy rozklenúť
bez poškodenia povíchricou divou.

Buď trpezlivý. Porozumenie
nech ťa vždy sprevádza, keď skúmaš,
čo ju bolí.
Život je veľké krásne umenie.
Nemáme ešte pre ten odbor školy.

Buď dobrý k jej snu. Lebo lepší sen
jak žena vysníva, projekty nezachytia.
Koľko ich padlo v plen, tých detí
a snov žien, v barbarskej minulosti pod kopytá!
 
Ako dve krídla ponad priepasti
nech každá ľúbosť dvíha našu dobu
z temna a poníženia, z nešťastí,
do vysvietených miest a dedín glóbu.

Buď dobrý k nej. A spravodlivý buď,
keď obracia sa za oblúkom dúhy.
I keď ti privalí jak balvan smútok hruď,
nezníž sa nikdy pošliapať jej kruhy.

Buď dobrý k nej. A porozumenie
nech ťa vždy sprevádza, keď skúmaš,
čo ju bolí.
Život je veľké krásne umenie.
Nemáme ešte pre ten odbor školy.

Sedím pri malej piecke ktorá hreje ako keď vonia ruža
a vonku sneží
padajú vločky snehu jak kúsky mäsa z anjelského tela
postihnutého leprou
ostatné už dávno podľahlo tejto chorobe
najprv vínna réva stromov
nakoniec lastovičí spev
teraz som konečne sám
pútnická palica spí v kúte
ovčí kožuch visí ako čierny luster dolu stenou
a pendlovky tikajú svoje nudné hlásky
prižmurujem oči a zrazu som tu v rodičovskej izbe
celkom malý a v plátenných nohavičkách
ako dávno som ťa takto nevidel Július
blaženého s aureolou detstva
celé dni sa ihráš na podlahe bez kobercov
skladáš si vlaky zo zápalkových škatuliek
pasieš pomyselné ovce na vzdušnej holi
a si raz princom a raz popolvárom
ako si to zaželalo srdce
len si ním pohol ako papierovým kukátkom
a nádhera sa zamieňala s nádherou
medzi týmito štyrmi stenami štyrmi ročnými obdobiami

Ako ten čas uteká každé ráno je o míle za nami 
a čo je pred nami je očakávanie

Zatiaľ sa tu všetko zmenilo vidno že čas nezaháľal
stôl vyrástol do nepoznania
len noha pri ktorej som sa modlieval schradla
stoličky zvážneli
robia dojem starých žien v kostolných laviciach
okno sa temer zosúva vekom
je cezeň akosi ďalej k nebu
a piecka tá pri ktorej sedím sa viac schýlila do hrobu
ináč je tu všetko po starom
tam je posteľ na ktorej som sa narodil
tam zrkadlo a za ním cirkevné kalendáre
len to čo sa volá srdce domu
matka
ach mama načo som sem prišiel keď vás nieto 

Tak málo sme doteraz poznali
hoc sa už blíži poludnie
človek je stále nerodiacim stromom
vykradnutý ako sýpka poniže dediny
čítal si mnoho kníh ešte si nebol ani žiakom
v škole si sedával v prvej lavici
robil si skúšky z náboženstva a neviem z akých vied
a dnes si dospelým
rozumieš mnohým rečiam máš miesto medzi učenými
nad slnce svetelnejší.

Vo svete skazenom hodinovom stroji
byť vyskúšaným hodinárom
nájsť skrytú ťažko viditeľnú ryhu
a dať kolieskam správny chod
aby nám odbíjali spoľahlivý čas
taký ako je na nebi.

Byť aspoň jednu jeseň ošarpaným stromom
ktorému skmásali úrodu
zatvoriť knihy ktoré si obdivoval
dnes už neveríš ani jednej hláske
smeješ sa všetkým pomníkom a sovám múdrosti
zrážaš ich z písacích stolov
zavádzali ťa nočným škrekom a ty si prikyvoval
dnes viacej nebudeš
čoho si dosiahol vtesaný do mramoru
rozpadávaš sa jak hasené vápno
vo svete ktorý požiera vlastné mláďatá
a ktorý deň po dni seba zanecháva
glóbus na plytčine. 

Kto seba druhým nedával,
v ulite dušu schoval,
kto do hviezd oči nedvíhal,
schol bez teplého slova,
kto miesto boja líhal si
spokojne na pažiť,
ach, tomu škoda, preškoda
bolo na svete žiť.

Kto pravde cestu nedláždil,
do búrok bál sa vkročiť,
kto v teple driemuc na peci
trýznivé nemal noci,
komu cez prsty pretiekla
zázračnosť ľudských síl,
kto v iných seba nenechal -
načo sa narodil?

Kto vieru v prehrách roztratil
a nenašiel ju znova,
lež k brehom svojej porážky
pokorne zavesloval,
kto na plytčinách utopil
kyticu mladých liet,
nič nedarujúc nikomu -
zbytočne uzrel svet.

Kto nikdy láskou nevzbĺkol,
šanujúc sviecu žitia,
kto poryv suchých citíkov
na zisky prepočítal,
kto chladný ako meteor
sám seba vyžiaril,
ten môže mŕtvy za živa
vystrieť sa na máry.

Ja požehnávam ušlé dni
búrlivo pulzujúce,
a keby bolo treba zas
vytasiť vlastné srdce,
i s krvou ho ja rada dám,
života neželúc,
len aby ľuďom na cestu
zasvietil jeho lúč. 

Ako to riecť, keď svoje ťažké slová
ku tebe vyniesť zrazu nevládzem?
Máš i tak vôľu pred nimi sa schovať
a nebantovať číhajúci sen,

ktorý sa v tebe sladko zakuklieva
a presýpa už dievča na ženu,
do bobúľ vteká ako vínna réva
a utkáva si tajnosť blaženú.

Ale už vidím, ako z tvojich vlasov
semiačka búrok klíčia pomaly,
a detské hry sa noria do úžasov,
ktoré len teba zrazu obstali -

lebo len ty si centrom sveta teraz,
on nech je celý tebe poddaný -
do náruče si jeho obdiv zbieraš,
pokiaľ tvoj sen ho celkom omámi.

I vysúvaš ho z dráhy svojím driekom,
v ošiaľ ho hádže zázrak tvojich pŕs
kým k brehu dôjdeš touto prudkou riekou
nedrž sa peny, seba sa len drž,

lebo tie búrky v tebe majú hniezda
a v tebe má tá rieka pramene -
nad blúdením len jedna svieti hviezda
a tiež je v tebe, v láske ku žene. 

Kam túžim s tebou?
Kde budeme len ja a ty
a sivá obloha
a modrá voda,
kde kolmé slnko boľavejšie
než rozhnevaná veľká osa bodá,
a tam ťa zlomím v páse
ako slaná voda priezračná,
na šiji prepadnem ťa zubami
jak jastrab, čo sa strmhlav
spustil spod mračna,
a ľahko ako voda vydržím ťa, silný,
dlho, dlho niesť,
z jamôčky na krku
ti budem slané kvapky piť jak med
a z vlasov zrnká piesku jesť.
Na večer si však nájdem za hrsť
šepotavých mušličiek
a skôr než vstúpim,
priložím si ich na srdce.
Ty celá zlatá
ako presýpavé piesky horúce
a ja pred tvojou láskou tichý,
poslušný a pokorný ako oslíček.

Sedeli v bistre. Na pohľady
kašľali, na zlú kritiku.
Ako dve šálky čokolády
na mramorovom stolíku

dotýkali sa prstom prsta
a bokom boku. Pred nami
pili si svoje smädné ústa
slovami, zrakom, perami.

Čítal som Brechta. Pachuť smrti
vanula zo strán na hostí.
Tým dvom však mohol byť ukradnutý
i Brecht, i jeho úzkosti.

Anjel i diabol spod povaly
hrozil im, besný bezmála.
Celý čas, čo sa bozkávali,
zo šálok para stúpala. 

Človek schopný vidieť veci ktoré iný nevidí
Len pre svoje beľmo
Lebo sú viac viditeľné než pred svojím zrodením 
Človek schopný prenášať ostrovy nad svoje úbohé vrásky
Prispôsobiť gejzír boku odvrátenej ženy
Prenášať more na diván a diván do oka krásavice
Skrášľuje obrazy faunou všetkých krajín
Zuby levíčat sa zúčastňujú na maľbe
Ktorá sa môže nazývať vzduchom
Cíti bolesť
Dojíma ho odlesk srdca ktoré sa rozomieľa
Zrkadlo podivnej zhody medzi telom a snom
Hľa hlasy ktoré ho rozplakávajú
Hľa tváre prekliatych ku ktorým sa neodvratne blíži
Ten pijan neočakávaných bleskov
Krásne je iba to čo možno počuť v prvom znení
Čo možno vidieť v skvelej nahote
V prasknutej lýre

Jeho oči opadávajú
Jeho oči sa vydávajú za korisťou na večné lovištia magiky
Na púšte plné strhujúcich kontrastov
Fantasmagórie splývajú s vlasom dravej milenky
A iskra ktorá vzniká z tohto nárazu
Tvorí to čo nazývajú šťastím
Tvorí obrovskú oslnivú hviezdu
Vhodnú na povýšenie jedinej chvíle k oblohám
Jej pery nezapadnú
Jej pery sa otvárajú za hluku zvonivej samoty
človek ktorý opustil konvenčné pobrežia
S agávami melanchólie
Aby sa stal zapaľovačom zmrznutých vecí
Spadnutých priamo z neba
Skamenených pred zrakom kostlivcov
Pred tvárou tých ktorých zánik je istý
Pod rukami unavených starcov
Ktorých krok hnije s chaluhami nevíťazných dôb
Vyriekli nad nimi osud krkavce
Sediace nad plameňmi temných kníh 

Smutná je každá hlina 
vo vlastných puklinách 
čo zabudla už plakať 
z pradávneho šťastia 
obráteného chrbtom 
k mútnej lune 

Je východ a západ 
je osud v škrupine orecha uzavretý 
a chiméra rozvetvená v dlani 

Pateticky otváram škrupinu i dlaň 
a kolobeh slnovratov 
zacláňam novou tuhou vráskou 
bolestne rozbehnutou 
do prázdnosti neba 

Je jar a jeseň 
a zrno neustále puká i klíči 
pod nalomeným vetrom beznávratov 
v hlinenom priestore pre sviecu 
ktorej trojpastelový plameň 
sme zabudli 
sfúknuť.

Všetko sa vyvíjalo 
nezvyčajne rýchlo 
a presvedčivo. 
Ani drevo na rizni 
podliate vodou 
neletí tak hladko 
ako rastúce vzrušenie 
dolu zvodom porozumenia. 
Priaznivé trópy 
spokojne vnímali 
bujnenie zelene. 
Ostrie mesačného kosáka 
sa tupilo 
do splnu. 

Zmysly zaostávali 
za pilotom Erosom 
a kvety rástli 
vôňou dopredu. 
Ani najväčší milovníci 
vzrušujúcich scén, 
pán a pani pochybnosť 
nepostrehli novú slnečnú erupciu 
v miestnych podmienkach. 
Vrcholila ohnivým gejzírom 
v telách tých mláďat, 
k sebe pripútaných polovičiek marhule. 

Ty jeho krásna, 
ty jeho naivná bublinka 
si sa dívala, 
ako zmizol vo vagóne 
a hádala si, 
čo je asi život, 
keď zrazu udrel príval bleskov 
a ty si zmizla, 
akoby ti práve vysvetlili smrť... 

Možno nie. 
Možno sa niečo len hrozne pomiešalo, 
pár atómov, 
niečo ako úloha pre Popolušku 
a možno, ktovie, 
ťa iba mimozemské inteligentné bytosti 
odviezli do bezpečia, 
na niektorú inú planétu, 
ktorá sa nám celkom podobá 
so svojimi hodinami, 
reklamami, 
hudobnými nástrojmi 
a vegetáciou... 

Hodiny vynechali, 
reklamy zmĺkli, 
klavír sa napol k nevydaným tónom, 
keď si si stiahla tričko. 
Gaštanom za oknami puklo brnenie, 
keď ako z výťahu 
si vystúpila zo sukničky. 
Mačkovité oko izby 
sa stiahlo do štrbinky, 
keď si si ľahla v husej koži 
rovno do sna... 

... nádej je verný kamarát, 
sloník, čo veľké uši má. 

Si ako primadona na scéne. 
Orámovaná neskutočným jasom, 
ukolísaná neskutočnou slávou, 
ty nevieš, kto ťa ozaj miluje. 

Rad gavalierov ti ide v ústrety. 
To sú tí lovci poskrývaní v kroví, 
vábiči zákerní a jedovatí strelci. 
Chráň sa ich rúk! 
Ty nevieš, kto ťa ozaj miluje. 

Zrkadlá klamú, pyšný mramor chladí, 
črvotoč blúdi po vavríne krásy, 
perly sa tratia. 
Ty nevieš, kto ťa ozaj miluje. 

Sú ešte oči, čo ťa hľadajú, 
oblúky túžob za tebou sa klenú, 
je nitka nádeje 
napnutá do prasknutia. 

Sú tmavé kúty neznámeho ticha, 
kde ktosi čaká vytrvalo-márne. 
Chveje sa láskou. 

Ty nevieš, kto ťa ozaj miluje. 
Pozeráš do tmy. 

Ty sa uspokojíš s málom. 
Tvoja ruka navzdory 
pýche, čo sa myslí chytá, 
číta drobné mince, číta 
drobné mince pokory. 

Štyri steny, štyri steny, 
kút samoty, tíšin stred, 
svárov času ušetrený. 
Ach, tie prosté štyri steny 
nahradia ti celý svet. 

Ty sa uspokojíš s málom, 
ty vieš drobnú radosť žať. 
A mne hučí príval v hlave, 
nedokážem, nie som vstave 
ti to málo darovať. 

Takú lásku čakaj,ktorá príde
nečakane,kruto,ktorá páli.
Aj keby Ťa mnohé milovali
iba ona nikdy neodíde.
Takú lásku čakaj.

Takú lásku hľadaj,čo je jasná
a tak prosto ako slnko svieti
s ktorou zaraz ľahko,dobre je Ti,
nech ju stretneš v ktorýchkoľvek pásmach.
Takú lásku hľadaj.

Takú lásku volaj,ktorá úsmev,
teplú nehu rozpustí Ti v tvári,
ak je s Tebou,všetko sa Ti darí,
ukonaná šťastím v Tvojej dlani usne.
Takú lásku volaj.

Takú lásku pretrp,ktorá bolí,
obavami,túžbou vykúpenú,
čo aj tisíc nocí prebdieš pre ňu,
ona nepoddá sa,nepovolí.
Takú lásku pretrp.

Takú lásku chráň si,čo sa mení,
ktorá je dnes iná ako včera,
čo jak kvet sa zrána do većera
neustále mení v zafarbení.
Takú lásku chráň si.

Takú lásku miluj,čo Ťa schytí
ako jarná rozvodnená rieka, 
čo Ti do každého nervu vteká,
až sa zdá,že srdce rozlomí Ti.
Takú lásku miluj...

Maľujem dúhu z tvojich nálad, 
občas sa zvykne zmeniť na ľad, 
v iné dni páli dychom vášne, 
rozdávaš bozky roztopašné. 

Voňavé túžby vládnu hlave, 
šepkám ti slová nežne hravé, 
otváraš dvere dlhej noci 
a chutíš sladko po ovocí. 

V objatí kvitnú naše telá, 
krásne to láska vymyslela, 
odfúknem všetky šedivé dni, 
prosím ťa, nikdy neuvädni. 

Mesiac nám spadol do náručia, 
hviezdy sa s nami ticho lúčia, 
úsmevom vkĺzneš pod moju hruď, 
ostáva už len nezabudnúť... 

Vždy keď si spomeniem na krásneho človeka 
môj dedo, ktorý by popravde 
mal mať v rukách pozlátené husle, 
vtedy práve 
štvornožky vstáva z mŕtvych. 

Vidím ho ako sa pri robote 
starecky 
oboma rukami ešte 
podopiera o zem 
a napokon, oprašujúc si kolená, 
akoby sa práve bol vyspal 
v chládku pod orechom, 
vstáva. 

Ako ho obliekame do spomienok, 
nad jeho zmŕtvychvstaním 
hudú včeličky. 

Nie je to divné, 
ako sa mŕtvi vracajú do svojej budúcnosti 
a ako nadvihujúc zem, 
hľadajú, komu by oznámili 
svoje tajomstvá? 

A mlčia, 
stále pritom mlčia... 

Nehaňte ľud môj, že ľud je mladý,
klebetárski posmievači!
V mladom sa veku ide do vlády,
starému sila nestačí;
keď predkov nemal - a či ich nemal,
ktorí prežili čas zlatý?
čo bys´ sa mu ty zato posmieval?
Na potomkov on bohatý.

Nehaňte ľud môj, že nemá dejov 
slávy svojej minulej sklad; 
on ešte peknou kvitne nádejou, 
budúcnosť má jeho poklad: 
Počuješ bájne hlasy povestí? 
Hovoria tie, keď čas čuší, 
zázračný z nich on svet má vyviesti, 
budúci svet v nich on tuší.

Nehaňte ľud môj, slepí sudcovia, 
že ľud môj je len ľud sprostý; 
často sú múdri hlúpi ľudkovia 
dľa súdu svetskej múdrosti: 
Počuješ? Spieva slovenské pole, 
spievanky zrodia Homérov; 
len ľúbosť útlu spievajú hole,
no budú aj bohatierov. -

Nehaňte ľud môj, ústa nečisté, 
že odhodok on je hlúpy; 
múdrosťou jeho vykúpení ste 
a ešte vás raz vykúpi! 
Či nepočuješ slová rozumné,
čo deň po dni opakuje?
Večné v nich pravdy, hlboké, umné; 
ten ľud vedu si hotuje.

Nehaňte ľud môj, že je len malý, 
že nevládne celým svetom. 
Kde telo ducha k zemi nevalí, 
tam duch lieta ľahším letom. 
Na helénsky že ľud si spomnite - 
duch si svet vlastný utvorí; 
či v žaludi hôr zárod vidíte? 
Nie! — no viďte dubísk hory!

Nehaňte ľud môj, že je chudobný, 
že kraj biedny, smetisko má; 
to je blud! má svet sebe podobný,
má hory, rieky, zlato má! - 
A keď by nemal? — ale má hlavy, 
má obchodu silný zárod. - 
Ale či sú čriedy a bravy 
a koniarne komus' národ?

Nehaňte ľud môj, že je ľud tichý, 
že rád trpí, že je slabý; - 
pravda, surovej on nemá pýchy, 
nie je v zápasoch pochabý. 
Vy to neviete, že duch národov 
práve takú povahu má: 
keď má vystúpiť s činnou slobodou, 
najprv ticho myslí, dumá. -

Nehaňte ľud môj, že úcty nemá, 
že ľud môj je potupený. - 
Slávnejšie ešte svet tupí plemä, 
nuž kto je tam zhanobený? - 
Ach, zlé sú časy! na všetky strany 
svet žertvuje bohom zlatým. - 
Ale nechaj mi národ bez hany; 
národ patrí k veciam svätým! 

Pod jablonkou pávy pásla, tvrdo zaspala, 
tvrdo, tvrdo, tvrdulienko, ako tá skala. 
Nespi, nespi, holubička, ver obanuješ, 
sen je krátky, život dlhý, ver sa oklameš! 

Pod jablonkou pávy pásla, tvrdo zaspala, 
tvrdo, tvrdo, tvrdulienko, ako tá skala, 
očká sivé zažmúrila, jak dve sestričky, 
dobrú noc vám už na večnosť, jasné hviezdičky. 
Ale líčko, ten raj tichý, pávy obstali, 
aby včely a komáre naň nesadali, 
by nemohol mesiac hľadieť, bystrá zornička, 
by nemohlo ťa vídavať slnko, Hanička. 
Obstali ho v štyri strany, ako stojí svet, 
bo takej krásy nebolo nikdy, ani niet. 
Obstali ho jak vojaci na sveta strany, 
aby ani vetrík nehnul poklad neznámy. 

Pod jablonkou pávy pásla, tvrdo zaspala, 
tvrdo, tvrdo, tvrdulienko, ako tá skala, 
spala rôček, tri mesiace aj jeden týždeň, 
Janíček si k nej zabežkal každučičký deň. 
Zabežkal si potajomne ráno, ráničko, 
aby žiaden nepostihnul jeho srdiečko, 
zabežkal si potajomne, keď večer nastal, 
aby lepšie vyliať mohol ten svoj tichý žiar. 

Pod jablonkou pávy pásla, tvrdo zaspala, 
tvrdo, tvrdo, tvrdulienko, ako tá skala. 
Spala rôček, dva mesiace a dve hodiny, 
škoda, škoda, preškodička švárnej dievčiny! 
Hodinôčka po polnoci jedna vybila, 
dievčina sa ako vietor zo sna zdurila. 
Očká sivé dva ráz mihnú, sto ráz zaplačú - 
pávy pyšne za potôčkom takto si kráču: 
Believal sa pekný kvietok, viac sa nebelie, 
bolo v svete potešenie, už ho viacej nie, 
boli v svete štyri svety, už ich viacej nie, 
čo sa stalo, čo nestalo, žiaden nezmyje. 
Kolembal sa pekný javor, viac sa nekníše, 
nech si každý, čo zavinil, sebe pripíše. 

Keď som pásol na poľani, 
pozaspal som o svitaní, 
slnko horou zasvietilo, 
milý môj sen rozplašilo.

Keby vedel, kde to leží, 
kam to tá noc ráno beží, 
letel by ta, ako strela, 
vrátiť by sa mi musela.

Zdalo sa mi vo sne, zdalo, 
dievča moje ma čakalo. 
Čakalo ma s pekným pierkom 
na záhrade pod večierkom.

A za dvermi na rozluku 
podalo mi pravú ruku, 
a z tej ruky prsteň zlatý,
na závdavok lásky svätý. -

Zdalo sa mi zasa, zdalo, 
dievča moje so mnou stálo; 
stálo so mnou jedným párom 
v božom dome pred oltárom.

A kňaz už nám kľaknúť kázal, 
už by nám bol ruky zviazal, 
slnko horou zasvietilo, 
milý môj sen rozplašilo.

Keby vedel, kde to leží, 
kam to tá noc ráno beží, 
letel by ta, ako strela, 
vrátiť by sa mi musela. 

Bez bohatstva, bez peňazí
žije si on v tomto svete:
nemá domu, nemá groša,
ani v zime, ani v lete.

Ľutujú ho z dom do domu:
Čiže je to šuhaj bledý?
Bodajže vás, abyže vás!
Kto chce pomôcť, nech nesedí.

Ale on vás nechce preto,
vy zblúdilí márni páni:
vo vrecku vám sedí človek,
v duši môžbyť roztrhaný.

Len si seďte v dobrej vôli,
len sa ďalej kolembajte,
chudobe statočnej v bôli
i s ľútosťou pokoj dajte!

Čo znamená ten váš súcit?
To je všetko, keď prekročí
popred vás strápený človek,
sklopíte ku zemi oči,

alebo mu navrhnete,
vy jemu bratia podobní —
prečo nehľadá zárobok,
preč’ nekosí, preč’ nerobí?

Kto plače s ním? Kto ho cíti?
Jeho mať zná myseľ jeho,
tá ho teší, tá vypráva
ta do sveta širokého.

Jeho vinše pre ňu žijú,
preto kráča dnu do cesty,
pre ňu i za všetkých bratov,
za hrdé v trapiech — siesty!

Po horách, dolách strašný víchor duje,
všetko pod jeho padá hroznou vládou,
dub sa k nízkej už zemi nahybuje,
čo predtým odpor všetkým búrkam kládol;
všetko už hynie, len jak skala stojí
človek statočný, čo sa nič nebojí,
čo, hoc by neba sa zrútili stĺpy,
od dobrej veci nikdy neodstúpi.

A jakže v búrke i my obstojíme,
čo ešte slabí sme k pasom s víchrami? —
Darmo po iných pomoci túžime,
oni nemajú ľútosti nad nami;
len naša vlastná matička nás spasí,
čo nás poteší aspoň svojmi hlasy,
ona nám v biede pesničku zaspieva
a v zime svojím teplom poohrieva.

Búrky len hučia, hrozne zavýjajú,
všetkým, čo žije, jak ničím striasajú;
a my spod krídiel matky vykukneme,
so strachom na ne hore pohliadneme.
Ale ich blesk viac oko nezaslepí,
hlava od strachu závrat nedostáva,
zvuk hromov ucho naše nezahluší,
srdce bit viacej silno neprestáva,
a duša voždy dač veľkého tuší:
Zbohom, matička, sily máme dosti,
zbohom buď, drahá, už ťa zanecháme,
pôjdeme s vetry biť sa do výsosti,
že ich skrotíme, pevne si dúfame —

Nechoďte, dietky, však ste ešte malé,
a búrka vzteká sa len neustále;
synovia žiaľu, jak jej odoláte,
keď ešte sily v ramenách nemáte?
Synovia žiaľom trpkým vychovaní,
matky slzami vždy len napájaní,
kde je zbroj vaša? Kde je vaša sila?
Čo by i pekla moci prelomila? —
A búrka čo diaľ sa viac a viac vzteká —
neurčí medze jej ruka človeka.

Zbohom, matička, darmo hlas tvoj volá,
on túžbam našim viacej neodolá:
Narástli krídla, na nich poletíme,
nimi sa víchru strašnému oprieme,
a tento, čím viac sa na nás nadýme,
tým sa mi na ňom vyššie vynesieme.
Víchor sa bude, blázon, nazdávati,
že nás vztek jeho odrazu zatratí;
a predsa, keď svoj srd proti nám vznesie,
oproti sebe nás on sám ponesie.

Na ňom na Tatry sivé vystúpime,
na ich vrcholkoch v smútku si sadneme,
tam si nad lósom naším zakvílime,
tam plakať, vzdychať, tam spievať budeme.
Kde slza naša kvapne rozžialená,
tam obor zbrojný zo zeme vyskočí;
kde pieseň naša zajde zadumená,
pluk hrdinov tam vidia stavať oči,
ktorí ohnivým keď zaiskria okom,
žiara sa vznikne, čo slnce zaslepí,
čo keď hlas pustia zo rtov hroznolepý,
všetko zaduní na svete širokom:
Títo sa pustia do boja s víchrami,
i ako orli vzletia nad Tatrami;
blesky zažiaria jak ohnivá stena,
hromy zahučia jak rieka vzteklená;
ale tá vzteklosť ich sama umorí,
neba sklepenie sa zrazu otvorí:
I v posledného hromu, ono, letu
bude hlásati „pokoj, pokoj!“ svetu.

A krv po celej zemi sa povlní,
hroby počerné len tak zívať budú,
pokiaľ sa gágor ich hrozný naplní,
pokiaľ nepožrú na tisíce ľudu:
Ale z tých hrobov holubička v letu
mieru halúzku príde doniesť svetu.
Slnce od hrôzy ako ľad ochladne,
zatmie sa, plačúc, za hory zapadne,
ale po boji v krásnejšom zveletu
vzíde a nikdy nezapadne svetu.

Ako mám, povedz, milovaná mati,
ten deň velebný, vznešený nazvati?
Čo nám jak zore na nebi zasvitne,
ako bielušká ľalia zakvitne?! —
Ten deň je blízky, už viac neďaleký,
tie búrky hrozné, čo sa tak vztekajú,
k jeho príchodu slávne zaznievajú;

v ňom sa budúce všetky spolu veky
váľať tvojimi budú pod nohami,
a ty jak pani budeš panovati —
a tvoje dietky, chované žiaľami,
nebude svet viac sem-tam preháňati.

Matička naša, zbohom buď, milená —
z kolísky našej už my preč ideme,
ta, kde si plače rodina súžená,
ktorej o tom dni my spievať budeme;
spev ten od Tatry k Uralu zaletí,
on bude zváčam budúcich století,
a náš kraj smutný vzkvitne v novom kvetu,
i ukáže sa v svojej sláve svetu.

Kto zráta naše túžby, slzy, žiale,
čo sa každý deň z duše našej lejú?
Čo hoc chcú z hrobu vyvolať nádeju,
predsa sťa tôňa hynú neustále:
a slza naša, čo po tvári steká,
nepohne srdce zemského človeka.

Obzri sa vôkol na zem tú širokú,
kde sa Slováka žiaľ smutný ozýva,
a slza v tvojom ukáže sa oku,
čo dobrých ľudí žaloby odkrýva,
ktorá, keď sa raz zo zrakov vyleje,
vykvitne na nej koruna nádeje.

Nie moje oko raz len pozeralo
na nášho kraja strápené doliny,
nie moje srdce raz len zaplakalo,
vidiac si mladosť tak hynúť bez viny —
vidiac, že trpí rodina úbohá,
akoby bola odvržencom boha.

A zrak môj mútny rád do neba hľadí
a ucho moje vždy dačo načúva,
či tichý vetrík dačo nevyzradí,
čo si po našich dolinách podúva,
či sa mi dáke nezjaví videnie,
čo by donieslo srdcu potešenie?

A duša moja zabudne v tom čase
na svet, na smútok, na plače, na žiale —
letí hneď hore a hneď dolu zase,
blúdiac v oblakoch kdesi neustále;
a myseľ moja celkom sa v nich stratí,
ach, azda nikdy sa sem viac nevráti!

Bože môj drahý! Pekne sa mi snilo,
ale ukrutné je tam zobudenie,
kde komu, čo ho božské svetlo krylo,
zemské ukáže zrazu sa videnie:
A prse bolesť a zármutok úži,
keď duša voždy len po nebi túži.

Poznal ďalekej som kraj budúcnosti,
v milom mi snení bežali hodiny,
ach, ale srdce vždy zas rozžalostí
bieda a žiale úbohej rodiny;
kto sa zná baviť v ďalekej večnosti,
ten zná pocítiť i bôle žalosti.

Pán boh je s nami i v našej chudobe —
vo mene božom nám prežívať treba,
tak oživneme zas pri vlastnom hrobe:
i nám nezavrel bránu boh do neba,
i nám sa žiare na nebi zasmejú
a vzbudia z hrobu zapadlú nádeju.

Koníček môj hrdý, vraný,
preberaj len nožičkami,
kým zájdeme za tú horu,
spoza hory do táboru.

Bubny hučia, trúby vreštia,
dajže, bože, dajže šťastia;
oceľ skáče od oceli,
rúbajú sa chlapci smelí.

Rúbajú sa šabličkami,
strieľajú sa guľôčkami,
guľky šable nasledujú,
chlapcom hlávky odfrkujú.

Hudba zvučí, hrmia delá,
váľajú sa mŕtve telá.
Krv sa valí potokami,
kone hrabú nožičkami.

Koníček môj bystrý, vraný,
už som celý dorúbaný,
hlavička ma páli, bolí,
rozťatá je na dve poly.
Dvadsať ráz je dorúbaná,
päťdesiat ráz rozstrieľaná.

Koníček môj smutný, vraný,
choďže v moje rodné strany,
choď povedať mojim zlatým,
že sa viacej nenavrátim.

Povedz smutnej matke mojej,
aby v žiali, v biede svojej
za moju dušu úbohú
modlila sa pánu bohu.

Koníček môj smutný, vraný,
čo neideš v naše strany?
Smutno ti ma opúšťati,
nemá ma kto zahrabati.

Nebojže sa, keď sa zbudia,
zahrabú ma dobrí ľudia,
vetrík príde, pozavieva,
zaplače, pieseň zaspieva.

Žiale raňajšej rosičky
vylejú na hrob slzičky,
dajú lampy skvostné, pánske
malé mušky svätojánske.

Letí holub, letí, smutne povrkáva,
svojej holubičke pozdravenia dáva,
vetry tiché prídu, hlas jeho zanesú
do tichého poľa, do hája, do lesu.

Smutný ide šuhaj, smutne povzdychuje,
že mu bez radosti mladosť uletuje,
jeho smutná duša smutne postenáva,
však len tvrdá skala ohlasy mu dáva.

Ťažko holúbkovi, keď jeseň zaduje,
ťažšie šuhajkovi, čo darmo miluje,
slnce holúbkovi jeseň v jar obráti,
ale šuhajkovi nik milú nevráti.

Podúvaj, vetríček, podúvaj zľahučka,
tvoj hlas sa roznesie od bučka do bučka;
zavial vietor v hore po stromoch, po skale,
ale nevyniesol z môjho srdca žiale.

Padaj, dáždik, padaj studenou rosičkou,
pokropže zoschnutú zemičku vodičkou:
už dáždiček padal, zemička sa smeje,
len moje srdiečko horké slzy leje.

Tma hustá je v noci ponad dolinami,
zasvieťže, mesiačik, zasvieť s hviezdičkami:
zasvietil mesiačik, hviezdy zablýskali,
však v mojom srdiečku len žiale nechali.

Poď, drahá moja, môjho do náručia,
bo večných túžob ohne ma umučia;
prsia už zhoria od večného bôľu:
však vďačne zhyniem — len zahyňme spolu.

Nie — nie — nechcem ja ešte čiernych márov,
nemám nevesty, nemám pre ňu darov:
však ony prídu, donesiem jej dary,
akých človeka oči nevídali,
strhám ich z neba osvietenej tvári,
zeme zakliate pootváram skaly.

Striel si narobím z mojeho vzdychania,
nimi zostrieľam hviezdy z ich výsosti,
až budú biedne vzdychať bez prestania —
(dobre, ja nedbám — však i ja vzdychávam)
túžbou ich mojou spolu pospletávam,
a tak z nich veniec urobím milosti —
ten veniec vtlačím na nevesty čelo.
Nebo od toho zbledne ligotania,
jak by ho milej mojej závidelo.

Urobím rebrík si zo žiaľov mojich,
nimi sa ku slncu dohora vydriapem,
všetko mu svetlo i blesky polapám,
že ono zmrzne z ťažkých žiaľov svojich:
(Dobre, nech želie — však i ja želievam)
svetlo na milú moju povylievam,
až z neho stanú sa svadobné šaty,
ktoré zaslepia celý svet bohatý,
že ľudia dajú sa na diaľnu cestu
s poklonou vítať podivnú nevestu.

Potom urobím z raňajších zorničiek
si pre nevestu čarovný vozíček,
rosovými ho ozdobím perlami,
tiché do neho zapriahnem vetríky,
moju do neho posadím nevestu;
a tak pôjdeme divnými mestami
až tak ďaleko, jak je svet veliký,
cez mesiacovú bledolícu cestu.

Čo to za cestu? Čo tak slabá, bľadá?
Či sa tak kloníš pred nevestou mojou?
Z bolestí mojich, z mojej duše bojov
zrobím kopiju; tá mesiac vyhľadá.
Jemu do srdca ju hodím pyšného,
že až vykríkne od bôľu ťažkého,
(dobre, nech bolí — však i mňa bolieva);
krv sa mu prúdom z prsov povylieva
a cesta sa z nej nevídaná spraví,
bo bude blyšťať jak uhoľ žeravý —
Na tej ja ceste poveziem si milú,
až pokiaľ vetry nepotratia silu,
kým neprídeme k širokému moru.
Tu zo sĺz mojich za ňou vylievaných
upletiem prútik, ktorým vĺn meňavých
mora veľkého tak šibnem oboru,
že ono z veľkej zaplače bolesti,
(dobre, nech plače — však i ja plakávam)
a sa rozstúpi na dve rovné cesty.
Vlny utečú pred nami, za nami,
paláce krásne jak vysoké chrámy
sa nám ukážu z perál postavené,
stĺpy majúce z diamantov čistých,
dachy rubíny krásnymi sklepené
že horieť budú od vĺn plamenistých:
Do tých palácov ja milú uvediem,
na trón posadím zo zemských pokladov,
anjelov dolu sem z neba privediem,
čo ju oslávia piesňou večne mladou.

A či neprídu na moje rozkazy?
Z nocí vystavím strávených bez spania,
v ktorých som za ňou túžil bez ustania,
vežu vysokú; na jej stanem väzy —
a nebom strasiem, že jak pavučina
porozpukáva sa a jej dierami
anjeli zletia so svojimi harfami,
pred ňou vo strachu padnú na kolená:
Až od jej očí čarodejnej žiare
sa im zapália bledolíce tváre,
a z prsov ozve sa pieseň plamenná;
„Mária, buď oslávená!“
I ja zaspievam —

Čo? A komu?
Ach, bože, ona nerozumie tomu.
Kto? Ach, od nej ešte nepoznaný
ďaleko večne preč som odohnaný.
Nač sú mi dary? Nač mi sila moja? —

Však duše ona ma nesprostí boja.
Hoj, na plamenné sadnem ja oblaky,
keď budú búriť ich ťarchavé mraky,
a hromovými zahučím trúbami
ponad celého sveta krajinami:
„Buď oslávená, Mária!“

Ani za šťastím azda utrateným,
bo jeho neznám čarodejných hlasov,
však plačem, a plač ten je darom neba,
lebo milujem len teba a teba.

A pochovávam v piesňach žiale moje,
v pesničkách, ktoré k tebe nedoletia:
A bárs by čuli ich i uši tvoje,
ony v tvej duši žiale neroznietia,
a nevyplačeš si oči oboje.
Bo keď ty kocháš mládenca druhého,
čo ti zo spevca, zo spevca cudzieho?

Však pieseň moja tne jak hromobitie
o mojich citoch, o kochaní mojom,
nech raz prestane môjho srdca bitie
a pieseň moja na pohrebe svojom
nech tak zaspieva ako búrky vytie:
A potom ešte keď umierať bude,
nechže mi o nej a o nej zahudie.

Noc nad zemou leží —
umĺkol už života hlas,
a len živly v hlbokom snení
a vlny šepcú v svojom pobreží:
„Zhynul, zahynul jari čas,
sotva začal, už ho neni!“
Zvädla mladosť tvoja jará,
opadol kvet tvojho žitia,
jak zmiznula noci para,
jak zahaslé hromobitie,
jak sen dávno zabudnutý,
jak myšlienka umretého,
jak bozk slnca skale daný,
jak zvuk mora stíchnutého,
jak ľad v lete nasadnutý,
ako plameň zhasínaný,
jak cit mládca zabitého.

Nes ma, noc tmavá, v ďaleké končiny,
pôjdeme hľadať mladosti krajiny!
Ona drieme na kvetoch jari,
kolimbá ju vetrík hravý
na kolíske z morskej chmáry;
šum skalín jej v ušká vraví,
v snách s ňou sa motýlok baví,
slnce bleskom svím ju chová,
rosa ranná ju napája,
zakrýva ju šata nová
z rannej zory, z kvetov raja.

Tam ona leží — sladko si drieme,
a sníva o svetoch sveta
a v prvšom sladkom dojeme
v krajinách bájočných lieta,
a kde lieta, vetríky ju nesú,
hviezdy ju volajú k plesu,
mesiac bledý k nej sa ženie,
keď ju vidí, očervenie — —

Kde ona stúpa na svojej ceste,
kvety jej rastú pod nôžkami,
kde ona dýchne, na tom mieste
všetko sa ozve pesničkami.
Keď ona očkom pohliadne —
smútok na srdce zasadne.
A keď ona sa usmieva,
všetko blaženstvom sa odieva.
Nes ma, noc tmavá, v tie krajiny,
krajiny večnej mladosti,
nech spláknem zo seba viny
v jej nebolícej nežnosti!!!

Tam mladosť moja — už zhynula —
nikdy sa viac nevráti —
túžba v prsiach nezhasnula
a nikdy viac sa nestratí.
Vemte ma, hviezdičky jasné,
i ty, mesiac, pútnik noci,
v oné kraje nebokrásne,
kde driemu mladosti moci.
Ja ich zbudím z ich snívania,
v mladosti večnej odejem sa zbroje,
v slnca horúce hodím sa blyšťania,
po svete tak jak svitania
budem chodiť, tíšiac túžby svoje.

Aj za mojimi krokmi kvety
budú stávať, krášliť svety,
môj duch piesne vyčaruje,
čo ich nik na šírej zemi
nepočul a nepočuje.

A poberúc všetky slnka blesky,
zapálim v oku oheň nebeský;
a tým ohňom a tým okom
pozriem po svete širokom,
pozriem i v zeme skrytosti,
neba i duše tajnosti,
sčítam, čo tie hviezdy veštia
pre mňa, šťastia, či nešťastia.

A potom zapálim celý svet široký,
život zničím tisícroký
a sám v jeho zrúcaninách
zhyniem jak vietor v púštinách.
Mladosť moja pominula,
bez milosti zahynula.

Daj mi tú jednu, len tú jedinkú,
ktorú ja všadiaľ hľadávam,
a slzy vzniknú hneď v tú hodinku,
hneď v práce tvrdé sa dávam.

I nebom strasiem, i zem rozborím,
i svety divné utvorím,
čo o nich človek nikdy nesníva,
hoc v kraj večnosti sa díva.

Nač v nebo lietať, nač v zem sa dávať,
keď ona pre mňa stratená?
Nač slzu v oku trpiacom stavať,
keď duša cíti strápená?

Aj ty, slniečko, slniečko moje,
čo ty tak svietiš nado mnou?
Čo ty tak v očí mojich oboje
pozeráš s túžbou žalobnou?

Nehľaď ta, slnce, bo zrak tvoj jarý
nevnikne v duše tajnosti;
nič sa ti vidiet tam nepodarí,
niet tam pre teba radosti.

Tam len pustota a tma panuje,
radosť tam večne vymrela;
noc v prsiach mojich, srdci koluje,
čo dušu moju zastrela.

Nehľaď ta, slnce, bo svetlo tvoje
tam sa naveky zatratí,
v tme sa utopí, a srdce moje
zas novú vinu zaplatí.

Chceš slzu z mojich usušiť očí?
Nechaj ju, nechaj smutnému:
Bo keď mi žalosť srdce obtočí,
ona uľaví len jemu.

Nechaj mi, nechaj slzy žaloby!
Inšieho nemám na svete,
ony sú srdca môjho ozdoby,
a v duši mojej — po kvete.

Kvietočká moje, kvietočká,
čo žmurkajú vaše očká?
Čo medzi sebou šeptáte?
Či mne dačo povedáte?
My hľadíme, my šeptáme,
my sa spolu objímame,
zo dňa na deň tak žijeme,
bo si spolu rozumieme.

Ach, dobre vám tak žiť spolu
len v radosti a bez bôľu;
váš život je žitím neba,
vezmite ma medzi seba.
Z neba, z neba, to my vieme,
bo sa spolu milujeme;
nechceme my svetských hostí,
čo neznajú o milosti.

Znám ja o nej — ruža moja
krásna, nedá mi pokoja;
a ružička tá čarovná
všetkým kvetom je kráľovná.
Známe, známe o jej kráse,
o jej čarodejnom hlase,
my jej všetky len slúžime,
čo my s pýchou vždy robíme.

Dajte, kvietka, dajte rady,
pán boh vám to vynahradí;
lebo môjho srdca žiale
za ňou túžia neustále.
Keď chceš vidieť, nehľad v slnce,
keď chceš počuť, never vlnce,
nepočúvaj krásne spevy,
strež sa očí milej devy.

Oko nechtiac uvidelo,
ucho nechtiac uslyšalo;
moje štastie uletelo,
naveky ma zanechalo.

Hynú jak nič roky za rokami,
svet sa borí človeka rukami;
ľudská ruka staré ničí svety,
na krídlach bystrých ku nebesám letí.
Neba sa smeje obloha ďaleká,
keď hore vznáša sa duša človeka.
Panny milostne z kvetov vijú vence,
nimi miláčkov ovenčujú čelo,
mládenec dáva kvietky svej milence,
k prsiam ju tisne a objíma vrelo:
Starci sa tešia vo svojej rodine,
hodina jedna tak za druhou hynie:
Len vody smutné na tichom Dunaju
pod jarmom zlého dušmana stonajú.
Stonajú dlho, už od dávnych rokov
slzy krvavé z očí smutných lejú,
všetko pustotou sa stalo divokou,
všetko stratili — iba nie nádeju.

Svet sa im díva suchými očami,
jak oni hynú v putách zlého pána,
jak matka plače pomedzi horami,
keď dietky hladnú od rána do rána.
Otec nadarmo v púštiach snehu stenie,
keď dieťa nahé od zimy krepenie,
strechou im nebo, domom pusté hory,
posteľou snehy, pokrmom náreky:
Však už i toto bydlo dušman borí,
chtiac ich vyhladiť a zničiť naveky.
(Svet na to hľadí, jak by nič nebolo,
jeho zrak tupý, srdce je z kameňa.)
Plač daromný — on dušu Osmana
k ľútosti nehne, i nehne kresťana;
nech si polmesiac s konskými chvostami
povieva pyšno ponad Krista chrámy,
nech sa kríž, zrak to Spasiteľa, kloní,
nech Osman depce ho zlými nohami:
to kresťan slzu nad tým nevyroní.
Medzi kresťanmi od roka do roka
ríš falošného sa šíri proroka.

Za časov dávnych to inak bývalo,
vtedy keď slovo jedno sa ozvalo
„Za svätú vieru“, „Za kríž Krista Pána“,
milióny ľudstva vo svätom zápalu,
spievajúc slávne Spasiteľa chválu,
dvíhalo meče na krky pohana:
Teraz kresťan pre zisk, pohodlie svoje
dáva pohanom ničiť obidvoje,
pre kríž i vieru rody na Dunaju
s krížom i vierou život opúšťajú:
Však darmo vaše smutné je padanie,
daromné vaše sú viery zápaly,
ony nepohnú, iba tvrdé skaly,
a vás nevzbudí iba zmŕtvychvstanie —

Padali dlho otcovia predvekí,
za nimi vstáva nové pokolenie,
ktoré nad sebou nevedie náreky,
znášajúc v sebe človeka zníženie,
zubom nestíska, keď dušman v reťazi
okúva jeho vlastné voľné väzy,
okom neblýska, pomstou nezahorí,
keď kríž, kostoly Osman váľa, borí —
Nač vám pomáhať? Čo vám to pomôže?
Nač by sa i svet zmiloval nad vami?
Však v svete vyviesť nič ľudí nemôže
z otroctva, iba oni seba sami.
Čože je život bez žitia, života?
Snom je mŕtvym, čo sám seba zožiera,
človek statočný moc zloby stroskotá
mečom ohnivým, hoc i sám umiera,
aby na jeho pohrebnom sprievode
vnuk sa pozdvihol ku sláve, slobode!
Padli i vaši hrdinskí otcovia,
v putách dušmana uvyklí vnukovia,
vy ich neznáte, bo ak by ste znali,
jak oni by ste statne umierali,
ač by sa z mŕtvol zdvihli v krvi mori
nohám dušmana nepriestupné hory,
ktoré by vaše rodiny skrývali
pred vraha mocou jak múrové skaly.

Stoletia prešli, jak dunajské rody
padli za vieru, za svoje slobody,
moc je nesmierna silného Osmana;
jak jej odolá rodina zdrúzganá?
A v svojom žiali sa vôľa človeka
do svojej duše ukúva, uteká,
zármutok srdca duša vychováva
a nad svím pádom smútieva, plakáva,
plač ten sa v piesne a vo spev premení,
krotí ich túžbou, nádejou odený.
I kraje smutné na tichom Dunaju
v piesňach nad svojím pádom plakávajú.

Pamät skúvajú v nich svích bohatierov,
ona ich chová nádejou a vierou,
pokiaľ nepríde čas vyslobodenia
a na svích krídlach nebeské spasenia.
Kraje dunajské, kraje smútku, spevu,
vy požehnané, vy žiaľom trestané,
kto vám donesie nádejnú úlevu
kedy duch praotcov zas z hrobu povstane?
Pieseň vás vaša z jarma vyslobodí,
bo ona duchov z hrobov vyvoláva,
zbroj silný do rúk budúcnosti dáva,
i požehnanie a nádeju rodí.
Kým pieseň vaša nad otcov hrobami
hučať svojimi neprestane hlasy,
kým ňou mať dietky svoje chovať bude,
duch váš premôže i smrti zápasy,
hviezda nádeje nezhasne nad vami,
vnuk svoje čelo ovenčí činami
a pieseň slávy, víťazstva zahudie.

Spevy dunajské, chované žiaľami,
čo nad vašimi smútite biedami,
ja som vás nečul — a moja zrenica
neuvidela vašej vlasti líca,
však duša moja často o vás sníva,
smútieva s vami, vám sa vo tvár díva,
v nich ona vidí vašich bohatierov,
ktorí zhynuli so slávou a vierou,
oni zhynuli a len bájky veštia,
jak oni, vidiac hrúzu a neštestia,
za svoje kraje statne umierali —

Pamiatky po nich už sotva zostali,
však ja ich vidím a v ich bledé líca
moja sa díva napätá zrenica,
oni kývajú zo svojej mohyly
prstom uvädlým, okom pozerajú
a hlasom slabým v budúcnosť volajú,
by ich činami vnuci oslávili.

Ach, ja to vidím moj’ duše očami,
piesne dunajské, moc vašu mi dajte,
nad bohatierov zhynutých hrobami
ja vám zaspievam, no len počúvajte.

Hľadala som okom,
hľadala po svete;
nikde šťastia nieto;
kde sa ono pletie?

Plakať vidím brezu,
dub starý sa žiali;
zrúbu vás, odvezú,
človek zotne, spáli.

Trávka mi hovorí,
že ju zviera depce,
a že ju zem vpíja,
voda mi zas šepce.

Vtáča mi povedá,
že ho jastrab honí,
ryčia volov stáda,
erdžia čriedy koní.

Obláčok, dobre ti
tam v blízkosti neba?
No slzy máš v oku,
hrom hádžeš zo seba.

Pýtam sa ľudí, či
im ide po vôli?
Každého dač tlačí,
každého dač bolí.

Hľadala som okom,
hľadala po svete;
nikde šťastia nieto;
kde sa ono pletie?

Bolo to v hlbokom polnočnom čase,
kde som pozerával na tváre vaše,
vy moje deti, a krížom som vás žehnával,
aby vám vždy požehnania dával
prstom svojím všemohúci Boh.

Bolo mi dobre, tak sladko na duši,
že váš detský pokoj nič, nič neruší,
že vaša duša je dobrá a čistá
i že nepríde žitia doba hmlistá
na vás, vy bezstarostné deti.

Teraz prichádzame zas — všade tma hustá,
niet v izbe žitia viac; posteľ je pustá;
lampy pred obrazom už zahasol svet…
Mne je clivo tak… mojich malých už niet!
A srdcu tak bôľno, tak ľúto.

Ó deti, v hlboký polonočný čas
modlite sa zaň, čo modlil sa za vás!
Zaň, čo vás vždy v noci krížom žehnával,
aby mu tiež vždy požehnania dával
prstom svojim všemohúci boh.

Blížite sa zas, vy hmlisté postavy!
ktoré nejasné oko vídavalo;
či pamäť moja vás predsa raz pristaví?
Či srdce šiaľ ten ešte neponechalo? —
Musí byť! — nuž buď — nech triumf svoj slávi,
čo — akoby z mŕtvych — okolo mňa vstalo:
srdce mi mladistvú rozjarenosť čuje
v čarovzduchu tom, čo kŕdeľ váš obletuje.

S vami prichodia aj sladkých dňov obrazy,
a mnohý drahý duch sa zjavuje;
sťa povesť stará — čo zábudou už razí —
ľúbosť prvá i družstvo vystupuje:
Bôľ sa mladí — žiaľ, ktorý už sto razy
stíchol, v labyrinte tom sa opakuje,
menujúc milých, ktorým krásne doby —
skôr ako mne — porvali včasné hroby.

Už nečujú moje terajšie spevy
duše, ktorým som dakedy spievaval;
družstvá prívetivé! sťa tieň mi zašli ste vy,
a hlas ohlasu nemá, ako ho predtým mával;
tváre cudzie a studenosť, či hnevy
vidím tam, kde svet priateľov mi stával: —
a čo ešte prajno pieseň moju posúdi,
to — ak žije — šírym svetom roztratené blúdi.

A mňa unáša túžba, už dávno odvyknutá,
do tamtých tichých, dumných duchokrajov;
šepce piesenku duša mi utisknutá,
jak šumí vetrík jesenným lístím hájov;
mráz ma prejíma — hruď krotne, mäkne ľúta —
tvárou sa cedí kropaj za kropajou: —
Čo mi zostalo, je ako tieň ďaleký,
a skutočnosť to, čo mi vzali veky.

Lapajže minútu nadchnutia,
bažiac po čaši úchvatov,
a v sne hnilého zabudnutia
nehyň s dušou svojou svätou!

Lapaj minútu! preletuje
ako hromu blesk plamenný:
ale sto rokov nahradzuje
v jednom božskom okamžení.

No, jestli ty raz dušou chladnou
odsotíš ten nebeský dar,
a péčou suchou svätokradnou
zadusíš nadchnutia požiar;

akže ty raz lenivou hlavou
zavalíš sa v ničoty svet
a zviažeš reťazou pažravou
búriacej duši voľný let:

k tebe poézie svätej
nespŕchne čistučká vlaha,
a zrenici tmou zaviatej
nezasvitne nebo blaha:

ale srdce biedne skrepenie
a dúm tvojich prešlých pole
ako pustina mŕtva onemie
v preludov zemských nevole.

Vy kráľovské sestry na nebeskom poli,
v ktorej z vás bydlo si duša moja zvolí,
keď raz z týchto nízkych zakvitnutých hájov
ona preletí ta do nadzemských krajov?

Mlčíte? či význam vášho ligotania
slabosti ľudské snáď pochopiť mi bránia?
V predmetoch tých ľudstvo blaženosť si sníva,
ktoré mu zázračná tajomnosť ukrýva.

Jasné ste vy všetky, ako sláva jasné,
vo vás osláviť sa môžu duše krásne:
Oj, čo sa mi aspoň i vo dne nesmeje
blesk váš, svetlá moje, vy moje nádeje!

Kde silný pekne Oceán hučí
vstred spenených vôd zázrakov,
v samoty rád bych tam náručí
lietať pod tieňom oblakov:
slávičím spevom očarený
pozemskej striasť sa ťažoby,
čistým živlom sem-tam vozený
chrániť sa hriešnej poroby.

Len zriedka dotknúť breh zelený,
lež neopustiť verný čln,
uvoľniť z tŕňov kvet červený
a letieť zas, zas poľom vĺn:
obzerať z diaľky svoje stáda,
čo v kvetných trávach bujnejú,
počúvať, jak si žnica mladá
spieva žiaľ, ľúbosť, nádeju:
piť čerstvosť z jasných vôd kryštálu,
čo prudšie tok žíl nevalí,
hlad znivočiť v svetla ideálu,
čo nikdy tieň ho nekalí.

V akých to túžbach duša ti krahne?
Čo dá želanie potrebe?
Keď svet ťa krásou k sebe netiahne,
silou ho tiahni ty k sebe!
Čo bys’ aj mohol odňať sa svetu,
cit vlastný zas ťa mu vráti,
ľúbosť po svojom túži rozkvetu
a plače za tým, čo stratí.

Fialky krása darmo čas prosí,
žiaľ večný brat je boľasti;
priepasti ľudstvo v živote nosí
hlbšie nad pekla priepasti:
ty hľadíš do nich, tŕpneš, utekáš,
naspak ťa nesie duch viery,
čo ľúbiš a to, čoho sa ľakáš,
konečne predsa ťa zmieri:
lebo jak jasná bledosť mesiaca
borí sa s mrakmi oblakov,
tak život je len zmena a práca,
až svet zmizne ti zo zrakov!

Na kraj hory skala, na kraj skaly more,
na kraj mora tôňa, tôňa ľudskej tvári,
s ňou si blesk zahráva, bledý blesk mesiaca,
a ona si s bleskom belavým pohráva;
ale hra je to, jak rozhnevané vody
v zápasoch s divým a búriacim severom.

Hneď ticho stojí, hneď sebou zase trhá,
mrští sa o zem, jakby sa chcel pochovať
za živa; hneď zas sa vychytí hore a
žilnatým ramenom nebo chce uchopiť,
akoby strhnúť chcel k nížinám oblohu,
alebo vyšinúť seba k tým výšinám. —

A zver vydurená z ponocných peľachov
vyskočí, zastane, díva sa; díva sa
utíchly Oceán; aj hviezdy zvedavé
z ich belasých nebies na belasé more
okolo tej tône sadli si: myslel bys’,
že zlatých tisíce má očí Oceán;
mlčí aj sama noc v tichom užasnutí
a svieti si lampou nebeskou a hľadí
na hladinu mora, kde obraz strašlivý,
obraz divokosti, tieň duše zúfalej! —

Zhasil by nešťastník slabé svetlo noci,
aby ani tôňu on svoju nevidel,
aj aby od sveta on videný nebol:
ale keď to nemôž’, aspoň tichosť nočnú
prelomí a kliatbou zahrmí k nebesám,
a ohlas roznáša temnými horami
žaloby zúfalca diaľ a diaľ okolo:

„Šelmy pustých hôr tých, čo chcete? — mám šelmy
v duši svojej divšie nad vás! — A čo chcete,
vy lampy nebeské? — žiaden svit nádeje
od vás mi nepadá! — Čo chceš, ty zradná noc?
Či obraz čierneho smútku mi podávaš?
Čo si stíchol naraz, svet vodný? Asnáď chceš
počúvať žaloby duše rozbolenej? —

Hoj, viem už! Hýbate sa, zvery, a svetlo
z vás, vy hviezdy, prší: hýbanie a svetlo!
Živly to života: noc je odpor svetla,
smrť odpor života: čo padne v Oceán,
to zmizne, stratí sa, tak čo smrť uchytí,
zanikne, v hrobovej stratí sa hlbine.

Preťažké volenie! tu život a tam smrť,
tu dni plné biedy, tam strašné zhynutie!
Život môj, smrť moja! dve strany bytností,
ktorá z vás má spásu pre dušu zúfalú?
Hrozný je život, že nieto v ňom pokoja;
sladká je smrť, že v nej býva večná tichosť.
Sladký je život pre večný svoj nepokoj;
hrozná je smrť práve pre tú večnú tichosť! —

Čo? sladký je život? prekliaty je život:
v otroctve zrodila ma mať, a preto som
otrokom, a preto bič, hlad, hanba, reťaz
s osudom nešťastným od kolísky tvrdej
až dosiaľ mi dušu v otroctve trápili! —

Sám svätý ten Ganges, svätým mokom svojím
nevie zmyť z duše mi poškvrnu otroctva;
pes viac je tyranom nežli ja; červiaka
ušetrí v prachu tom noha brahmanova,
mňa panská surovosť šliape tvrdou pätou;
chrobák právo žitia má, ja v očiach katov
ani len života nezdám sa byť hoden!

Prečo aspoň práva smrti neužiješ,
keď právo života kradne ti poroba? —
Či všemožný Brahma preto ma len zrodil,
aby som nástrojom stal sa pýchy cudzej?

Či vôňu kvetov a príjemné ovocie
dáva len tyranom? — Hádam krádež je to,
keď vôňa kvetová oveje otroka?
Tuším každý pohľad na krásu prírody
je hriech a na veľkosť pomyslenie zločin!

Nič, nič nemá otrok: aj ten dych, čo dýcha,
je cudzí a s každým dýchnutím okrádza! —
Čo? sladký je život? prekliaty je život!
Čo odkladáš, more, vody svoje vyliať
a strhnúť v bezdnotu svoju zavrženca?

A čo, vy potvory, ostré nezatnete
pazúry do údov reťazmi zodraných? —
Život môj nebol môj, aspoň smrť je moja:
ohavnosť žitia, v tých vodách ťa utopím!

Vlastnej vôle plodom ani jedinký čin
nebol v biedach mojich, aspoň smrť nech bude
činom slobody! —“

A tu ešte jeden raz
zatočí zrakma po bohatej prírode
mládenec biedny — len skok — a dve milostné
ramená sa mu kol hrdla ovinuli. —
Obzrie sa — skrotne — vzdychne: „Otrok ľúbosti
ani umrieť nesmie! —“
A sklamané vody
pod milým a milou smutne zastenali.


Na Sitna vrcholci dumná visí skala,
tam večne sedí samota trúchlivá,
tam si sedela, tam horko plakala
mať moja, mati biedna, žalostivá.
Šanuj sĺz mojich horké spomenutie,
ušetri bôľne duše mojej hnutie!
Storočných bôľov obraz to tam sedí,
tak biedny je nie obraz samej biedy;
sedela v závoj čierny zahalená,
žialila ťažkým žiaľom rozžialená:

„Synovia moji, nevďační synovia,
Sláviu, matku svoju viac neznajú!
Skalám žalujem, zlý svet sa mi smeje:
Vystúpte skál tých pravekí duchovia,
snáď vám sa pohnúť odrodilci dajú
a moje znovu ožijú nádeje!“
Ja som jej syn, je ona mati moja —
ó, aké boje v duši mojej stoja! —
No, čo sto bojov nado mnou zahučia,
ja s celou dušou padnem v jej náručia!

Ó, neplač, mati, mati naša drahá!
Zájde ten mrak, čo tvoje slnce kryje,
pre deti tvoje príde doba blahá. —
Málokto je tvoj, ale každý verný,
čo svedomie si zradou nezačierni;
nejedno srdce ešte k tebe bije,
odhodlanosť je, čo ťa vyslobodí,
táto nádeju — nádeja čin splodí,
a činom slávnym rod tvoj zas ožije! —
I neplač teda, mati naša drahá,
zájde ten mrak, čo tvoje slnce kryje,
a tebe, tvojim príde doba blahá!

Načo si to srdce, načo si mi dal, Bože!
Keď nikomu v šírom svete ľúbiť sa nemôže?

Jakby ruže v poli nevidené spadali:
tak moje vädnúce krásy nik, nik nepochváli!

Sto žiaľov, bied tisíc dušu devy môž’ raniť:
a mňa, mňa tak opustenú nemá kto obrániť!

Kto číta tie slzy, čo v samote padajú?
Keď sa ústa požalovať nikomu nemajú!

Spievala by rada, na ústach mi hlas hynie:
lebo kto ma za tú pieseň ku srdcu privinie?

Žiadala by si smrť, ale načo hrob chváliť,
keď nad mojou mohylôčkou nemá kto požialiť!

Spievajže, sestra, spievaj mi, moja,
ale hlasom matky tvojej,
mňa len slovenské hlasy ukoja,
tými dušu moju ovej!

Spievajže, moja, spievaj, oj, spievaj
o krásach rodného kraja
a zápalom tých krás porozhrievaj
chladnúce prsia šuhaja!

Spievaj mi, krásna, veď pekná si ty
ako svit raňajšej zory;
svet mladý drieme v krásach zavitý
a v ľúbych spevoch hovorí.

Spievaj, zaspievaj, družička mladá,
oj, len dnes sme ešte mladí;
nebudeš spievať, keď rokov vláda
vrelé ti srdce ochladí.

Spievaj mi, veď znáš, ty moja drahá,
ten stý mladých síl nepokoj:
ukoj ho! Ba nie, veď sa vymáha
duch jarý hor’ cez žiaľ i boj!

Spievaj len, spievaj a z duše milej
vôňu ružovú rozlievaj,
ak chceš žiaľ, ak chceš potechu vylej,
len, družička, mi zaspievaj!

Zvon tichý k večeru zvoní
a noc padá z neba,
a po tom krásnom Pohroní
duch môj hľadá teba:
teba hľadá, družka moja,
a načo ťa hľadá?
Veď mu z mysle krása tvoja
nikdy nevypadá.

Ľúbil on devu dakedy,
slasť to bola krátka,
a zostal mu len tieň bledý
a žiaľna pamiatka.
Krásy tej devy povädli,
vernosť jej omdlela,
city mládenca ochladli
a ľúbosť umrela.

Tamtie city oplakané
zbila devy zrada:
nehaníš ho preto, však nie,
družka peknomladá?
Budúcnosť jeho skrytá je,
nie je on bez viny:
ale ty mu tvoríš raje
a blahé hodiny.

A nemôže dávať sľuby,
prísahy nedáva,
ale nakoľko ťa ľúbi,
zrak jeho rozpráva:
ty mlčíš, ty v srdci tajíš,
čo jemu drahô je,
ale čo vyznať sa hájiš:
vraví oko tvoje.

Letel mladý sokol ponad Hron odhora,
čakala naň v horách zlatoústa zora:
Nevzdychal, nežialil, len mu duša vädla,
len mu kedys’ v hronské vody jedna slza spadla.

Spytuje sa zora: sokolík, čo ti je?
Či hladom umieraš? či ťa orol bije?
Či ti strelec v poli krídelko poranil?
Či ti Pán Boh šírym svetom preletať zabránil? —

Krásna zora moja! hladu sa nebojím,
brok ma nedočiahne, pred orlom obstojím,
slobodno mi lietať v šírej sveta diali:
ale mi môj háj zelený vrahovia zoťali. —

Drahý môj, nermúť sa, že ti háj zoťali,
veď oni môj zlatý zámok nezrúcali:
v ňom si poletujme ponad biedne svety,
tak žiaľ nikdy nezakalí naše šťastné lety! —

Oj, nie, duša moja! — sokol jej odvráva —
zámok tvoj zaplaví hromová mrákava:
zleť ty so mnou k stráňam zrúbanej dúbravy,
v zlatom blesku tvojich očí háj môj sa zotaví.

Na jarabom hrdle sokola prikľatá
ligoce sa slávou zorička zo zlata:
v očiach sokolových sladko sa uziera,
pozlacujúc voľných krídel milencových piera.

Letel mladý sokol ponad Hron oddola,
letela zorička na hrdle sokola: —
mrákava zablysla, skrížili sa strely —
Ach, Bože môj! nad milými vody sa zavreli! —

Na strmej skale Kriváňa stáva
mládenec svojej podobný skale;
večerná zora pekne zahráva
si v jeho oka krištále.
Do diaľky mračnej letia mu oči,
zdá sa, že súdiť minulosť chcejú:
a zase zrakma k nebu zatočí,
zdá sa, že hľadá svoju nádeju.

Hneď čelo zmraští a dupne nohou,
jakby chcel vlastný osud rozšľapnúť,
hneď úsmech blyskne tvárou úbohou,
jakby chcel v slasti smútok svoj spláknuť.
Časom hľadí pod seba v dolinu,
hádam myslí o blahu rodiny,
časom sa nehne celú hodinu,
hádam sa modlí za bratov viny.

„Ak plačeš, neplač, mládenec jarý,
smútok len srdce darmo zožiera,
ligot nádeje rozlej po tvári,
túžba šľachetná, ver, neumiera.
Akže sa hneváš, zruš plameň hnevu,
hnev je rozumu zradný poddaný,
osud prichádza v tajnom odevu
s slávnym proroctvom Bohom vyslaný.

Ak myslíš, mysli na stav otčiny
a spoj myšlienku s citom ľúbosti,
vymysli spásu, zleť do dediny —
a daj úmyslu tvár skutočnosti.“
Hlasy utíchnu. Mládenec kročí —
stúpa do svojej dediny:
slza potechy svieti mu z očí
a žije celý v žití otčiny.

Ticho je u nás; hej, mŕtvo ticho:
Že mŕtvo? ba žijú telá!
Ale hýbavosť, duša života,
nevieme, kde sa podela:
Svorno je u nás, ako keď mŕtvi
ku mŕtvym svojim poľahnú,
čo jedni k druhým dakedy sotvy
v bratskom sa bozku už nahnú.

Ticho je u nás; od riek ku horám
posteľ ohromná sa stlaje,
rieky v pokoji tečú ku morám,
háj s horou tíško si vlaje:
utíchli žiale, aj spravodlivá
žaloba stránky nedelí;
Slovensko svorno si odpočíva
na sedmispáčov posteli.

Ticho je u nás; veď stíchli búre,
Slovensko drieme v pokoji,
rozbroja ostrožravé pazúre
zatupli v samom rozbroji:
niet slov závisti, zášti, sočenia,
písmeny značenej jedom,
studený pohľad vzájom si menia
sused so svojím susedom.

Ticho je u nás; hádam čušíme
pod bičom prísnych osudov,
hádam vystúpiť len sa bojíme
pred duchom, tým sudcom bludov:
len v spodnej, hádam, srdca temnici
dujú kameň zlostné boje
a škripia ticho: — ale v ulici,
v knihách — no všade, ticho je!

Oj keby radšej surmy hlásili,
rana za ranu padala,
že by zsinela sila zo sily,
víťazom znela pochvala!
Asnáď úprimné potom zmierenie
prišlo by za statočný boj:
vraj, len z víťazstva koreňa ženie
haluz palmy svätý pokoj!

Ale nie, Bože! nie ohňa cesty,
nie nástroj tvrdej oceli,
nedaj moc zvade a právo pästi —
jedni padnúť by museli:
zväzok veľkého kráľa Moravy
buďmež’ od čiastky do čiastky,
tak veď nás k jasným výšinám slávy
svätou cestou svätej lásky!

Ale ďaleko Kanaan lásky,
kde nádej, viera už rodí: —
Bratia! mocné sú šľachetných zväzky:
svornosť nech záveje brodí! —
Potom už či boj, či pokoj: s Bohom!
Nezhynú naše nádeje;
zaviatym slávy dávnej prielohom
svornosť prebrodí záveje!

Čože sa hnev váš búri a srdí
na reči rodnej sladké výlevy?
Čože pľujete, vy srdcotvrdí,
v mladé líca krásnej devy? —
Či ľúto vám je, že z nízkych smradov
vychádza s tvárou spanilobľadou?
Tvrdosrdcí, tvrdohlaví! —
No aký orkán sa to rozvliekol
nad mladých druhov, že z rabstva vekov
chcú vytrhnúť dcérku Slávy!

Ha, ha, ha! — duchov zhaslých tôňami,
šprihaninou ledajakou,
hnevlivcov slabých jedoslzami
so susedou krvozrakou
chcieť zastaviť tok valného Hrona!
zastaviť zvesty vzkriesenia zvona,
vysušiť bystrý, prudký Váh,
rozváľať Sitno, Tatry rozrúcať,
orlovi smelý väz povykrúcať
a zhasiť blesk v mladých prsiach!

Či neviete vy, že duša smelá
mátoh sa bájnych nebojí? —
Že dosť by Hoľa mŕtvych zavrela
v odvážnom padnutých boji?
Neviete, že keď ku slncu lieta
orol, maznavé nedbá na dieťa,
ani na huk Krkonošov? —
Nuž teda duchu nerúhajte sa,
nedržte za trón diablov nebesá
a Cherubov za loptošov!
Nič si ty svetu neublížila,
reč sladká našich pradedov!
Tristo vekov si v nízkosti žila
a nik ťa z nej nevyviedol!
Ale aspoň ti nik nenahádzal
na oči biedu, ktorou ťa zviazal
vrah, čo slávu hanil tvoju:
Teraz vlastný rod hádže blatom
na teba, a čo mal by ťa zlatom
krásiť, nuž ťa strká k hnoju! —

K hnoju, ku stajni, k mŕtvej prírode! —
Čo na to rieknu susedia,
ktorí o tvojom vysokom rode
a o krásach tvojich vedia?
Po satansky sa jedni uškrnia,
druhí sa hnevom svätým naplnia —
A my čo? — My večne s tebou!
My sa tešíme, že tvoje krásy
tým krajšie skvitnú, keď bludné hlasy
pred tvojou zmĺknu velebou! —

Rúhači, ktorí hlas svojich otcov
do chlievov zamykať chcete!
Viete vy, akú hanbu vy z tých slov
na vlastnú hlavu sypete? —
Či v chlievoch ste sa vy narodili?
Či kočišia vás vravieť učili?
Či ste vy sprostí bačovia?
Či milé vaše vravia ohavu?
Či deti vaše oslovia kravu,
keď mať slovensky oslovia? — —

Otcovia drahí! nahnevajte sa
na deje vlastného ducha;
vy vodu liali na tie kolesá,
vám hnutie toto prislúcha:
A vy dnes-zajtra k otcom zájdete,
my zostaneme na búrnom svete,
ponesieme ťarchy žitia;
vaše je, vaše časy čo zvinia,
zo svojich vývod vydajú synia,
keď ich veky nové schytia. —

Ale ty, slabúch zlostný, lenivý,
bez skutkov, bez svätej vôli!
Ty vyskacuješ ako vlk divý
na peknom slovenskom poli:
Vieš ty našprihať cudzím zásluhám
a vysmievať sa nádejným dúham
a vymýšľať zradu, klamy!
Ty hluchý, kremä telesných uší,
ktorý pre blaho slovenských duší
nepreložils’ krížom slamy!

Nazdáš sa, že keď otcov si ctíme
v spore jednom, v stých pokojoch,
že my s tým istým srdcom stojíme
aj v špatných s planci rozbrojoch? —
Alebo tvojich striel sa bojíme? —
Never, niet guľky v tom tvojom dyme:
oj, nejdeš nás skutkami biť.
Kto hnil až podnes, aj dneska hnije,
hniť bude, až mu k smrti odbije,
aj naveky len bude hniť!

Všetko ma nechalo,
krčmár aj svet,
už samotnejšieho
na svete niet:
tak teda už aj ja
domov ťahám,
ale — vínko — teba
tu nenahám. —

Ha! čože sa tomu
svetu robí?
Čo to za opilé
sú podoby?
Kníše sa, váľa sa
všetko na ňom:
bodajže ťa, svete,
aj s ožranom! —

Čože ty tak sliepňaš,
mesiac z neba?
No tebe tiež viac ver’
už netreba:
oči máš zmútené,
líca bledé;
hľa, tak sa ožranom
takým vedie!

A tie hviezdy ako
si tancujú
a hlávky opilé
nadhadzujú;
vše sa jedna na zem
dol’ skrbáli:
tie sa tiež náramne
dostrebali!

Už aj tie oblaky
sa doťali,
že sa tak po nebi
rozváľali:
pocestným pokoja
už nedajú,
a mňa, že piť nechcem,
oblievajú!

A ten slávik, ten — vraj —
vodu pije:
horká jeho voda —
čo tam zhnije!
Od čohože spieva,
vyskakuje? —
Poznať mu, že rád tiež
poťahuje!

Steny, ožrané ste,
to viem sväte,
lebo sa už na mňa
opierate! —
Ešte aj tie skaly
v hlave majú,
keď nohy triezvemu
podkladajú! —

Opilé je nebo,
ožraný svet,
všetko dosúkané —
triezve nič niet! —
No, svet nešľachetný,
dobre sa maj! —
pred ním, krčma moja,
ty ma schovaj!

Zbohom, ostatná fajočka,
do tvojho pokoja,
za pol devätnásta rôčka
verná družka moja!

Iskry tvoje tíško tleli,
dym tíško sa kúril:
preto tróny nehoreli
a svet sa nebúril.

Malá si, za groš, za grajciar,
nestojíš dva domy:
a predsa na teba vladár,
biednu, sa lakomí! —

Darmo je kriesiť omdlenú
klobásou hrdlicu,
zvyklú na vodu studenú
a žltú pšenicu!

Darmo ti pokrm varený,
svet, fajočka, dáva:
to život tvoj nevymení,
to tebe otrava!

Ach, keď z úst tvojich pokonný
obláčok zdvihne sa:
pokonný dych sa vyroní
z úst mi na nebesá.

Do hrobu si ťa položím
a vezmem do neba,
tam potom pred trónom božím
vyponosuj seba.

Žaluj, že oheň života
svety ti zhasili,
a studenú — hrozná psota! —
na klin obesili!

A keď raz aj kosti moje
v hlinu sa zavinú,
zem svorno zmieša oboje:
s mojou tvoju hlinu. —

„Batu! Batu!“ vresk reve dolinou,
mongolský jatagán zvoní,
nad pariacou sa krvi barinou
vrie zdivelých rehot koní.
Šarvanci naši besne rúbajú,
heslo ich: vlasť a sloboda!
Ale tatárske hromy padajú,
ďas vojny sám ich vojvoda.

Slnce za smutné slovenské hory
padá k zbledlému večeru,
sťa — keď Mikuláš cengá cez dvory —
chlapča materi v zásteru;
a jeho blesky dňa sa pasujú
s tôňami noci letiacej,
tak s nádejou sa strachy borcujú
v revaní vojny hrmiacej.

Splašeným poľom vreštia poľnice,
mať oči škriabe Tatáru,
nevinnosť zbledlé driape si líce,
Čud neodpustí oltáru;
zúfalstvo srdcom vlasti lomcuje,
starcov a deti ozbrojí,
aziat divý páli, drancuje
a strašne sem-tam sa rojí.

Stohlasé „Beda!“ nebom zatriasa:
Ktorá strana to beduje?
Kto zná? Obidve strany škrtia sa,
z oboch strán záhuba duje;
stohlasé „Hurráh!“ svetom zaznieva:
Ktorá to strana víťazí? —
Ach, ostatná hrsť našich omdlieva!
Otčina, to ťa dorazí! —

Akoby z neba kŕdeľ sa nový
junače našej dovalí,
strhne sa bitka, kovy na kovy
padajú, skaly na skaly.
Tam kosci dvaja obrovskí kosia
stepárov smrtným palošom:
Kto tí? čo za česť, za meno nosia?
Pán Rimov s verným zbrojnošom.

Ha! aký zmätok! jak sa to valí! —
Kde zmizli tie dve postavy? —
Či stoja? padli? či zutekali?
Kde sú našincov zástavy? —
Tiahne k severu divochov črieda,
raba k rabovi pribíja.
Kto zostal po nich? — púšť, žiaľ a bieda
z rozvalín bydiel zavýja. —

„Žena! srdca i duše mojej rodina!
Helena, rabova žena!
Oj, darmo žiaľ tvoj muža spomína,
kraj jeho Púšť je Kamenná;
na bašte zámku pustého stojíš,
v diaľky lúpeže pozeráš —
čím seba, čímže dietky ukojíš?
Darmo ty v žiaľoch umieraš!“

„A ty, ľud biedny, otčina moja,
vy zbytky dňov nešťastlivých!
Vykúpila si tichosť pokoja
hrobom všetkých svojich živých!
Kedyže svoje zahojíš rany?
Kedy sĺz vyschne ti rieka?
Tvoj syn, tvoj večneverný poddaný
v tatárskych väzbách narieka!“ —

A z upálených Rimovca očí
lúč pomsty strieľa divoká,
reťaz zarinčí — ako vyskočí,
od nôh druhého otroka;
k rinčaniu puta hlas sa pripojí
zo srdca, kde vernosť horí,
a Budiač pána teší a kojí,
sluha k sluhovi hovorí:

„Pán môj, trináste leto konáme,
čo v zraky tvoje pozerám,
v nich slzy tieto sú mi neznáme —
nechaj to matkám a dcéram!
Syn sveta, chlap! maj srdce z ocele —
duch silný biedu premôže —
poruč na Boha a dúfaj smele —
kde svet nie, tam Boh spomôže!“ —

„Verný môj sluha! nie — bied spoločník!
Ktože si srdce zatají?
Zlý priateľ si ty, bárs dobrý rečník —
dúfať — a v mongolskom kraji! —
Hoj, nie tešiť sa! oči vyplakať
do hnilej pod sebou slamy!
S divým túžením deň pomsty čakať,
v reťaze sekať zubami!“ —

„Kde tu nádeja, Budiač? vrav, sluha!
Kde tu je potecha viery?
Zajtra ťa budú priahať do pluha,
žertvu pohanskej povery!“ —
„Rimov!“ — zas hodný sluha začína —
„Rimov, v moc božiu dúfajme!
Beda, kto zákon boží preklína,
keď svet ho v nešťastie zajme!“

Čo Budiač priateľ, sluha i rada
chamre a maká pri stene?
A mlčí smutno a čosi hľadá
vo vlhkej, starej halene: —
tá tichosť vo tmách pustej temnici
čosi strašlivé hotuje.
Rimov mlčí, má dlane na líci,
duchom po Tatrách putuje. —

Čo to udrelo? — putá zbrnčali,
pána krv na tvár ošplechla: —
„Sluha! čo robíš? — sny sa mi zdali? —
Mňa vlaha ostriekla teplá!“ —
A priateľ sluha: „Ty si slobodný!
Sluha vykonal úlohu —
dá vďačne — kde mrieť mal by pán hodný —
sluha aj ruku, aj — nohu.“ —

Krvavá leží v prachu sekera,
z nohy Budiača krv kypí: —
„Pán môj! dávno je už od večera;“
sluha v bolesti zachripí —
„Choď zbohom, počím mračno ti hovie
a stráž driemotou opilá;
slovenských líp mi pozdrav stromovie,
kde choť čaká ťa spanilá.“ —

Rimov dobrému sluhovi padá
okolo hrdla; lúči sa! —
„Čo? či druh verný druha okráda?
Či pán od sluhu učí sa? —
Zostanem s tebou, Budiač! — nemožno —“
Budiač mu zas prejme slovo:
„Choď, choď, na horách kľakni nábožno
za blahé mretie rabovo!“ —

Ešte ustíska, ešte zbozkáva
odpol slobodný otroka,
a slza vďačná za slzou pláva
aj z toho, aj z toho oka:
„Nuž, zbohom! zbohom, ty druh môj drahý!“ —
Už zora mladý vedie deň —
leží len jeden rab na podlahy,
temnicou vzdych znie len jeden. —

Chán práska nohou, ústa mu kľajú —
čo chce tá hrozba divoká? —
Traja otroci k nemu štverajú
jednonohého otroka:
„Červiak ty biedny! mocnému chánu
ešte smieš vystrájať prieky?
Čos’ kvôli tvojmu vykonal pánu —
prisám — oželieš naveky!“

K otrokom: „Toho psa mi vyhojte,
odrežte, čo sa zahojí,
zahojte znovu, zas rezať chojte —
nech pána otrok sa bojí!“ —
A súd ten rabov lomcuje uchom,
zatriasa srdcom tatárskym:
ale s velikým šuhaj sa duchom
usmieva hrozbám barbarským.

„Nech vinu svoju tisíc ráz cíti,
nech tak ožíva, umiera!“ —
Z otrokov ten krk, ten nohu chytí
a tretí dvere odpiera; —
A chán sa díva — a úsmech vlaje
kolo zbledlých líc šuhaja:
„Zložte ho!“ — rabským černochom kľaje —
v sieni zostali len dvaja.

„Šuhaju! tá ťa nedesí psota?
Neprosíš za dar milosti?“ —
„Chán! otrokovho tys’ pán života,
ja som pán svojej vernosti!
Raniť a liečiť? — tak osud robí! —
Umrieť? — kolíska hrob chová!“
A chán: „No chlape! nie s’ syn poroby! —
Zajtras’ na brehoch Šajova!“

Či ma vy poznáte, sperlené kvetiny,
či ma poznáte, vy rozložené stíny?
Lež neznáte ešte srdca tohto valy, —
bárs by ste aj stužky tieto dávno znali.

Milo je ľúbosti, keď sa zná len sama,
ešte milšie, keď sa s dvoma zná dušama.
Ale, duša moja, či strach dá ti pokoj,
keď sama po norách sem-tam nosíš krok svoj?

Tá samota kosí slabosť útlej devy,
divá zver a skalných vetrov dumné spevy,
a zbojstvá lakomosť, a zrada neviny
nepredesí srdce bezbrannej dievčiny? —

Čoby sa mala báť, slávik sa nebojí,
ruža si prekvitá tuto na pokoji.
Blízko je dedina, hájik neširoký,
v kraji tom neslýchať zbojstva lom divoký;
pokojné svedomie ako ranná chvíľa. —

He! výstrel! Bože! kde by som sa skryla? —
Tam do tej jaskyne: ach, ale do tej tmy,
ak je tam vlčica so svojimi deťmi.
Vrátim sa — lež darmo sem by som chodila?
Darmo nohy chladnou rosou vybrodila?

Veď to asnáď strelil — ak je kto známy,
tu ma vidí blúdiť pustými horami,
nazrie mi do očí — strachom sa umorím,
nazrie mi do srdca — nuž od hanby zhorím. —

Preč, preč z týchto tôní. — Ach, tam kopov beží,
beda! práve ku mne cvála po nábreží, —
jaj! už je tu — ta ideš! pomoc! roztrhá ma!
Ach, načo som vyšla do púšti tej sama! —
Ta ideš! — čibe! Ha, to je iste pán jeho!

Oj, dieťa koliby, krás mojich ideál,
chladnosti mojej vrah, satira mojich chvál.
Z tvojho prachu už tak blýskaš: a čo keby
zlato ožiarilo stín tvojej potreby,
keby urodzenosť tiež s tebou držala,
skaly bys’ plameňom ľúbosti rozžala!

Ani neverím. Ten človek musel z neba
ju dostať. Tých jej úst čarovná veleba
nemohla sa chovať mliekom biednej ženy;
svet ten bol len mäkkým kvietím vyložený,
na ktorom učila sa stáť tá jej noha;
priezračnosť jej ruky nemohla moc Boha
stvoriť v utrpeniach a prácach života;
blesk ten, čo v jej oku slávne sa ligotá,
nesmel nikdy vidieť zeme tejto špaty;
a jej zlato-rýdzej duše pokoj svätý
nikdy pokušenie ešte nezaznelo.

Jej už nieto tu, a vo mne teraz zvrelo!
V tôňach týchto hľadal som divú zábavu,
a našiel som v divnej deve tichú slávu;
hľadal som pokoj a v duši mi sšumela
víchrica; hľadal zver a našiel anjela;
hľadal nepriateľstvo a našiel som ľúbosť!

Čo? dievka maznavá a vojanská hrubosť!
Čo! ja pán pokladov — a sedliacka bieda!
Nie! duch môj sa zaviesť citom mäkkým nedá!
Lež ako ten obraz zabudneš ty, duch môj?
Ha! tu stojí! — tu je! — nemožno! — tvoj, tvoj, tvoj! —

Marný Tvôj pot a nevďačné mozole,
Slovensko, nežírna, studená zem!
Rýpeš, rozsýpaš v to dopukané pole,
Nežnieš, biediš: prečo? to já neviem! —
Tu „Vesna“ je: Hrôn už prúdi sa,
Odmŕzajú skrahnuté tvoje hory,
Vábi kukulienka a život všade budí sa, —
Hoj, sám život náš ešte len tak živorí!

Zorí sa „Zora“, dňa nového družica, —
Vstaňte, Slováci, — vysúkajte rukávy, —
Juž den! — hľa, vlhnú zas kropäjami líca
A hrmie sa do poľa plemä Slávy:
Robotuje, ten tam, ten tak a každý jiné,
Náš svet vadí sa a svet cudzí sa smeje,
Zora hasne — a v biednej našej dedine
Líhajú spať ustelé naše nadeje.

Na „Nitre“ len, na hradbách smutnej stariny
Hasnúca zora zažala ligotavú lúč,
Osvecujúc i svieže mladuchy rosmaríny
I zámkôv sosutých obrovský shrdzavelý kľúč;
Zunela pieseňka, len tak rozvíjaly sa hory
A náš budil sa svet prierodom v život nový:
Beda! vydúchly lúč svätú sbure potvory
A mladú otavu spraly remund tvrdé podkovy! —

Pusto všade zas. — Nanoste novej zeme,
Berte ju na horách ľúbosti svätej!
Šlápäje fúrie krvavej zasypeme
I rozpadliny rozpadnutosti svojej kľatej!
Nenajdemeli zeme takej na svete
K nebu skríkneme svorno, i ty i já
A bude sipat sa, jak dášť! — očujete?
Zem tá dobrá tu! zovú ju: „Concordia!“

Stalo sa: dobrú juž máme takú púdu
Prešiel rok a prišiel rok nový;
Vyriastol prvý strom, milý môjmu ľudu,
Milý aj dobrý vyriastol strom, — lipový, —
A za ním druhý, no, a za týmto tretí,
Až preľúbezný tak utvorí sa háj, —
K nemu rozpravných, spevavých kŕdle detí,
Čo rok, nosí starý, sivý Dunaj. —

V lietavých pieskoch dolnej, tej pyšnej krajny,
Tam rastie slama, bíľ krátkej ročnej doby;
Tam mláťa, tlačia, — symbol to je neprajný, —
Stohy jích, ako každého tela hroby:
Náš je strom, — vyška, trvácnosť, krása, sila, —
Z vrchôv, stromôv je výhľad ďaleký:
Tí sejú, sjeda čo blízka, vrtká chvíla, —
Sadíme my, užiť čo majú veky.

Až posial pomáhal nám Hospodin
Cez nivoče, cez bojôv divých kúrňavy;
Dal čuť nám pôlnoc úžasných rabstva hodín
I vidieť dal svitania novej slávy;
Poddal smrti storáz a vzkriesil storáz znovu
Mať velikéj rodiny osiralej,
Pomáhal snovať velikú dejôv osnovu
Nám, až posial: a ďalej? — nuž, ďalej!

Mládenci sniví, spevavé naše devy!
Tajnošumné, čierne Dŕžavia hory!
Oči, v ktorých vídavali sa ste vy,
žiadna na svete ľúbosť neotvorí, —
a mladistvých úst živé a čujné spevy
zlato, ni prosba neoživotvorí:
Mladý pevec váš v otčinách novej krásy —
a, čo čujete, blahoslavia ohlasy.

Bárs hádžete sa na mohylu studenú,
nemožno vám zhriať ju náručím vrelým,
cíčkom na hrob slza s slzou sa ženú
a niet zotaviť pažíťku nad zvečnelým,
a darmo vám trápiť Znievhradu ozvenu,
volajúc za ním hrdlom celým,
a darmo lámať vzdychaniami nebesá:
Druh váš, mladík-pevec za svet vám neozve sa.

Mladosť! snenie; život! to nič, len snenie;
smrť! snenie tiež; — hoj, Bože, Bože môj! —
Ba, snenie len, nič viac nenie básnenie, —
od červia hmoty svätý pokoj
a — že nikde spočinku nenie —
cheruba nebies neskonalý boj:
A — kde hniloby mieru, kde biedy boja niet —
to mlaď, to život, milý hrob i poet!

Zem vraj že vlasť, že krajna, že otčina!
Čo to? pôda, čo chlieb a zlato dáva? —
Nie, posvätný to prach a posvätná hlina,
čo z otcov nám, čo z bratov pozostáva:
A nebo, — hviezdna, modrá tá okrúhlina —
svetlo, teplo odtiaľ a odtiaľ poprcháva?
Nie, — to vlasť nám, to krajna, náš to dom
a v dome tom — praotec s národom!

Junač slovenská! spí, sní tvoj pevec mladý,
sníva o materi, po krvi i po sláve;
snom kvitnú divné dejín záhrady,
ovocie sľubujúc medové a voňavé:
Snívaj, junač! potomstvo sa nahľadí,
že, čo tušením zdalo sa mladej hlave,
to veštba v bráne stojacich rokov,
to zrak za veky vidiacich prorokov!

I príde doba slávneho prebudenia,
trúba vzkriesenia zahrmí ponad lože,
roztrhnú sa hmly svätoblahého snenia
a nádeje naše — hoj, čím skôr daj to, Bože! —
Veštby a sny v život, v pravdu sa zmenia!
Vy v šedinách, v mohylách už — byť môže —
v uveličení veriacich veselom
slovo Slovenstva slávnym stane sa telom!

Pod hviezdami vietor černie,
jazdec bodá koníka.
Hľadá milú. V nedozierne
cvengot podkov zaniká.

V tmách len čierny kašeľ vtáka.
On nechodí, ona čaká.

Plátna k ústam dvíha z lona,
bozk červeňou svieti tmám,
Čičíka ju hlahol zvona,
keď vyšíva monogram.

Koník cvála, dunia duby.
Príde načas na zásnuby?

V prstíkoch jej blysla ihla,
krv jej prýšti na dlani,
Húkol kuvik, keď sa mihla
tôňa jazdca na pláni.

Praskol zvon a luna spadla.
Koník letí bez zubadla.

Ihlou vyznáva mu lásku,
tak ho k sebe privábi.
Nôtia radosť po damasku
purpurové hodváby.

Srdce vo zvone sa trhá.
S jazdcom milá, ale druhá.

Svitá. Vôkol všetko zlatne.
Ale ona pošušky
vzlyká na svadobnom plátne
do krvavej podušky.

Z dlane vyletel jej vtáčik.
Čuj: v deň svadby – umieráčik.

Večer čo večer, keď srdce o zvon splnu udrie,
akýsi mladík von z mesta vždy sa zakráda
do polí, k rieke, tam, kde je „panská“ záhrada.
Za ním sa vlečú voňavky, vejú ženské púdre.

A zrazu tŕnie. Krvou mladík smúti:
„Prešiel som hromom, bleskami som sa odieval,
a zrazu hrmím: slnko v rozsadlinách skál,
ako dub v daždi, z koreňov vetrom vytrhnutý…“

A mládenček si býlie kladie na rany,
kým z mliečnej rieky prekypuje to ako z kotla
a v stromoch, kdesi v koreňoch, hustnú esencie,

kým žlna spieva pri polnočnom zháraní.
Nekrvácaš už, mládenec: ľahulinko je ti.
Zrazu však žena: v úsvite zas vonia až do tla.

Sedem koscov žitko žalo,
iba jeden nežal.
Pre radosť ich bolo málo,
sám si stačil pre žiaľ.

Blčí oheň na kameni,
čosi v žiari praská…
Veď krvácaš, poranený!…
Dýka?
Kdeže!
– Láska!…

Sedem koscov zvonným žitom
napĺňalo sýpky.
Jak na kríčku nerozvitom
skrvaveli šípky.

Sedem pávov rozprestrelo
v panskom dvore chvosty.
Ako mesiac mužské telo
z krvi schádza v ôstí.

Čas bohatý na kontrasty,
čas farieb, čas párenia.
(V chrasti šípky po jej šťastí.
Skrvavené znamenia.)

Napi sa červeného vínka, napi
a povedz, čo ťa, zápasníček, trápi?
– Škoda slov… Na to zomierajú chlapi.
Po čase jastrab vzlietne z tvojej šľapy.
Napi sa červeného vínka, napi!

Do medových týždňov plásty
chrstli včielky z plameňa.
(Niet na lásku vzácnych mastí.
Krv už tryská z prameňa.)

Upi si červeného vínka, upi
a povedz, prečo srdiečko ti trpí?
– Kde hľadať ľudské teplo do chalupy?
Muž zdarma dostane, čo sotva kúpi.
Upi si červeného vínka, upi!

Mak už v rujnom šere chrastí,
jeleň stŕha z kameňa
lišajníky ako chrasty.

Vypi si červeného vínka, vypi
a povedz, čo to v tebe vrie a kypí?
– Ker krvi… znútra ráňa jak tŕnisté šípy.
Hrot oplodňuje skrvavené vrypy.
Vypi si červeného vínka, vypi.

(Mužské prázdno na peľasti,
vystydnuté ramená:
manžel v krčme karty mastí…)

Ostrý pach zdochlín sa jak tajfún krúti,
kým pastier prstom ráta veľkosť strát.
Náporia drápmi hnusné mrchožrúty,
z ich okrídlených tieňov tiahne smrad.

Tropickou piesňou dievča v diaľke smúti,
z jej spevu počuť nočný bľakot stád.
Pohnutý pastier stojí v nepohnutí.
Nevie, či kráčať vpred, či späť, či stáť.

S nocou už na zem spúšťajú sa supy,
naťahujú sa s bielou črevinou
a pospiatky sa dali na ústupy…

Potom už s hviezdou kráčam krajinou,
kam supia noha drápom nedostúpi,
krajinou čistou, rosne nevinnou!

A uprostred noci znútra a temnotne a do zelena rozžiarený
pod šírošíru oblohu a pod supie krídla
pnie sa
posvätný
organový krík tulsí (a trvá
majestátne)…

(Tu cítim celkom hmatateľne: plameň a spev
raz v človeku sa preľnú na krv a na krídla!)

Po všetky svoje dni žil som iba tak. Ale dnes v noci vo mne anjel
na prah vychádza, hlinenú lampu drží, do korenistých pachov
blikavým svetlom zo salamandrového oleja
indický vietor šušle, ale anjel znova
počíta a jasavým mečom do úsvitu čerstvučkú pieseň z európskej vody
prespevuje:
„Raz každému sa to spočíta. Dosť bolo
pôct i pretvárky
bolo dosýta. A práve dnes
pri slnovrate života si spočítaj imaníčko svoje, svoje
financie, len prihoď
i onú trochu lásky so surovým zázvorom…
(…šakalí
nárek zneje v trojbodkách…)…ako len anjelsky
a nanič je mi z tej bilancie…“

Anjel si vtedy sárí cez tvár prehodí a napokon
si čupne. (To ale prichádza už
žena a líha si na zem po celej dĺžke tela a vodorovne!)

Život dnes – to sú mútne vody.
Falšou je pieseň o dne jazera.
Cez oči ale vpité do slobody
musíš sa učiť doňho pozerať.

Si predsa mužom. Máš strach z boja!?
Dnes báť sa smie len tvoja mať.
Srdce ti prísne ako vojak
za život na smrť telo musí hnať.

Chápem ťa, chápem tvoju bázeň
pred čiernym mračnom novej potopy.
Jak vojak – prv než klesne na zem –
chcel by si výšky v dlane uchopiť.

Výška však nad zemou sa klenie…
ale je ňou aj táto čierna prsť,
aj počatý plod v milovanej žene,
a preto zlého na ne nedopusť!

Desí ťa predzvesť budúceho boja?
Bôľne, kto plače, zlé, kto nadáva.
Srdce ti prísne ako vojak
do kroku musí veliť: ľavá, dva!

Strapce, strapce, strapce visia,
ťarchavejú plodné kĺče.
Bude vína po pivniciach!
Nadšením mi mladé srdce
na obruče hrude tlčie,
k boju volá, biť sa, biť sa!

Nevyzretý, zrejme ešte,
krv sťa víno vo mne víri.
Musia ma až k dreni prešpieť
mráz i slnká mojej lýry,
bolieť, kým sa nevyčírim.
Príďte, roky, kde ste, kde ste?

Usadne kal! Život svoj sťa
víno do strof ponalievam.
Budem hosťom, vy mne hostia,
vierou mužom, láskou devám,
hrudou zrnu, prievan plevám.
Púhou kvapkou v mori postáv.

Slnko so skrvaveným čelom
sa zahryzlo do zeme.

Zo spoločného hrobu,
šmátrajúc po studených hlavičkách,
za štrkotu kostí
vyťahujeme
zápalky.
Kto ich toľko napchal
do toho uzučkého priestoru?

Tromi prstami
– pevne ako život v nás –
držíme tieto
tajuplné veci.
Škrtáme nimi o drsnú plochu
a spútané plamene
sa objímu s voľnosťou.

Kto ich zaklial?
A kto do našich hlavičiek,
do našich hláv
zaklial plamene?

Mŕtvolne fialové jazyky
syčiaceho plynu
pod vodou,
postavenou na kávu,
rozprávajú
jazykom živých
zo spoločných hrobov.

Sedíme nad knihami,
vkladáme späť
mŕtve zápalky,
ktoré v plameňoch
dýchajú svoju voľnosť.

A čo zviazaný oheň
v našich hlavách?
Bude mať čas
objať sa s voľnosťou
v žeravom chvoste medziplanetárnych rakiet,
v nadšených očiach,
v stisnutí vďačných rúk,
v myšlienke rodiacej nový svet,
alebo ho v nás,
ešte živých,
umlčia
v narýchlo vyhrabaných škatuľkách?

Listujeme v knihách,
hlavami škrtáme o drsné plochy strán
a začíname rozumieť
výstražnej reči živých
zo spoločných hrobov.

Oblaky, čierne oblaky,
prečo skrývate bledú tvár
luny, zhrbenej ťarchou liet,
prečo ničíte slabý žiar?!

Vetriská, vetry divoké,
oj, roztrhajte temný plášť,
nech sa rozídu mračná, nech!
Nech svojou cestou idú zvlášť!

Už padli kusy mrakov dol,
vietor ich zahnal v diaľnu diaľ
a potom tíško v jasnú noc
na holých vetvách piesne hral.

A luna svoje šediny,
bledú tvár obrátila k nám.
Tu víchor zreval z dediny:
„Jej pohľad nemá v sebe klam!“

Noc tmavú i s jej krásami
milujem, milujem veľmi,
bo oná temnoty noc a ticha
je pýcha, Času pýcha,
Času dobrého i zlého, ver mi!

Tá hudba stromov, vetra hlas
i šepot kvetín mnoho krás,
krás mnoho v každý skytajú čas…

Že nie je krásna, keď je tmavá
noc moja poetická?!
To bľabotanie! Prázdna vrava!
Temnosť jej skrýva líčka!

Krásna je ona sťa ruže čierne,
medzi inými rozvinuté,
(ich púčky vonné — hej, tie čierne —
vždy pri srdci mám pripnuté).

Preto milujem noc tú tmavú
i ruže čierne, ruže vonné —
ony ma tešia, pejú mi, hrajú,
či v radosti žijem alebo bôľne.

Nad zlatým poľom
prchalo šťastie,
neviem kam.
Detské sny zmizli,
len chlapec ostal
smutne sám.

Do teplých lúčov
bielymi prsty
farby sial.
Do čiernych nocí
tmavými zraky
písal žiaľ.

Medené rána
vypili striebro
morských pien.
Do modrých samôt
kreslí tajomstvá
chlapcov tieň.

Prikryl ho oblak,
dozrieva slovo
v hostiu.
Láska je chorá,
nerušte chlapca,
hostí ju.

Túžba znie do hviezd,
spievajú vlny,
neslyšíš?
Raz bude sladko
chlapec nad prázdnom
kresliť kríž.

Kolesá letia v nové svety
kolesá letia cestou novou
prvú lásku som rozosielal
píšťalkou javorovou

Modrý tieň padá z vetiev jedlíc
cez krvavý svit podvečera
v náručí zreješ silnou láskou
o prvej nič si nevedela

Jak vtedy plá ti bozk na perách
a v očiach skvie sa bolesť tichá
prvú lásku si vdychovala
ružovým kvetom do kalicha

I preto smútok bledých ruží
nikto ti bozkom nezahojí
len deťom vyplnia sa túžby
a prvá láska nezabolí

Do prázdnej gondoly padali fialové výšky
cez modré vlny neba prezrel len svätý Ján
včera som miloval studený úsmev a smutné oči mníšky
dnes pohľad upadá do prekliatych minút pre teba voyant

Videl som cez hviezdy šiel tulák sveta a pekla vyhnanec
tys’ mal byť básnikom rudého vína v zlate kalicha
keď raz sny rozbije vosková tôňa sviec
pred zrakmi mladosť sklamaním jak žena zavzdychá

Tak silno vidiny unavili a opojili krásou
lež bolesť vecí z dvoch vĺn hrude strhla ťa jak z objatia víly
i ja som ako chlapec blúdil tak za spásou
a obaja sme brat môj snili snili

Hľa detská túžba z ultrafarieb praská na hrane dní
dievčatko smúti za tajomstvom rozbitej hrkálky
do ružových bublín chcel si vliať smútok posledný
a svety chlapca rozpadli sa smrteľne do diaľky

Dve hviezdy skĺzli sa do lona zlatých kadier
bozk pozná smútok úst a očných popolavých rias
na Vege túžby omdlievajú na útesoch nádher
a do dní láska ako hviezdami smútok do noci bozkal nás

Dones mi moje piesne,
čo som sa s láskou lúčil,
hviezdy ma zaboleli,
snivý ma mesiac skľúčil.

Na píšteľ jaseňovú
poslednú slohu utni
a neľutuj môj smútok,
i prv som býval smutný.

Čo sú mi meteory!
I zenity ma bolia.
Nado mnou Vega spitá,
podo mnou mŕtve polia.

Láska sa stala smútkom
večerných smútkov plavých,
bolesť sa stala z bozkov
na riasach popolavých.

Modlím sa k smutnej Láske,
i Kristus smutný má šat,
čo pomôžem si s krížom,
keď neviem muky znášať.

Z múk je dnes moja láska,
z lásky je večná tieseň,
lásku mi vzali chlapci
a zložili z nej pieseň.

Cez mnohé dni
do srdca vbodol sa pozdrav
ako šíp.
To zaiste
v Petržalke Ťa omámila
vôňa líp.

Je záhadné:
i mŕtve srdce spomienkou
raz zazvoní…
Tak sladké sú
posledné Tvoje riadky láskou
jak bonbóny.

Raz v mladosti
aj mňa vábili k bozkom víly
z najkrajšej pohádky.
Zlato kadier
splývalo im — jak v detstve Tebe —
na modré kabátky.

Dnes nádherou
do zlata lúčov jeseň tká
striebro pavučín.
Príď k Dunaju,
naposled, prvým bozkom sa
s Tebou rozlúčim.

Ach, to je kontrast, bôľ a rozkoš,
tajomstvá hľadať taký mladý…
— Včera si ešte bola decko,
dnes vábia tvoje ženské vnady.

Na modrý oblak môjho rúcha
nevinnosť sadla v bielej superke.
Bola si tiež raz spanilá
s ľaliou v bielej sukienke.

Dnes smutný som ti modlitbou
spomienky vpísal v závoj ticha.
Z úst kňaza slová zázračné
padali práve do kalicha.

Cez vôňu dymu prskal blikot sviec
podobný ružovému vínu.
Je pre mňa navždy stratený
tvoj slastný bozk z ultramarínu.

Do chorých večerov doznieva smútok vĺn,
stratené moje srdce našlo dieťa.
Do chorých večerov doznieva smútok vĺn,
tône dňa na nich dúhovito svietia.

Bôľ tvojich dlaní ma páli na perách —
o detských hračkách nevieme, že žijú…
Myšlienky roztopené v jazerách
vpísali do vĺn krásy tragédiu.

Zo steny týždne padajú do včerajška —
raz som sa opil rozkošou dní jesenných.
Kto mi dnes povie, kde znie hudba rajská?
Tône na vlnách. Slyšíš labutiu pieseň v nich?

V kalichu prvý raz dozrieva víno na krv,
do hraníc vekov vrastá slovo chlieb a Telo,
a srdcia prvý raz sa krvou v lásku menia,
z dvanástich jedno skamenelo.

Noc zatmieva sa ako osud hriechov,
do vône padli kvapky krvi Krista,
Anjelov kalich preteká fialovým bôľom,
na ústach Judáša zrada sa k bozku chystá.

Do svätých očí znejú vlny utrpenia,
zástupy zmorené veslujú cezeň k jasu.
Do korún z tŕnia vrástol ľaliový smútok,
a krehkosť ľudských slov sa premieňa v spásu.

Na ústach bozky zdriemli holubami,
ružové žiare iskier nad krvou v kalichu.
Chcem sa vždy k Tebe modliť neprestajne,
pre sladké prosby slepca na ceste k Jerichu.

Nad rudým vínom vajatajú slová,
anjeli smutne hľadia na človeka.
Ten svätý kolobeh Duša sa topí v krvi.
Krv Krista do hlbín do hlbín duše vteká.
